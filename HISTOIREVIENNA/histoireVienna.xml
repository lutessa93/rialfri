<?xml version="1.0" encoding="UTF-8"?>
<TEI xmlns:xsi="http://www.w3.org/2001/XMLSchema-instance" xmlns="http://www.tei-c.org/ns/1.0">
    <teiHeader>
        <fileDesc>
            <titleStmt>
                <title xml:id="HISTOIREVIENNA-histoireVienna">
                    <title type="short">Histoire ancienne jusqu'à César (ms. Vienna)</title>
                    <title type="alt">Storia della Macedonia e di Alessandro</title>
                    <abbr>Histoire ancienne jusqu'à César (ms. Vienna)</abbr>
                    <note xml:id="note1">metà XIV sec., Veneto</note>
                    <bibl>Catherine Gaullier-Bougassas, <emph style="font-style:italic">Édition critique du remaniement franco-italien du codex 2576 de Vienne</emph>, in Ead., <emph style="font-style:italic">L’Histoire ancienne jusqu’à César ou Histoire pour Roger, châtelain de Lille, de Wauchier de Denain. L’Histoire de la Macédoine et d’Alexandre le Grand</emph>. Édition critique de C. Gaullier-Bougassas, Turnhout, Brepols, 2012 («Alexander Redivivus», 4), 247-316.</bibl>
                </title>
                <author xml:id="HISTOIREVIENNA" n="114.000">
                    <name></name>
                    <abbr></abbr>
                </author>
                <respStmt>
                    <resp key="RIALFrI">Edizione digitalizzata e revisione</resp>
                    <name>Serena Modena</name>
                </respStmt>
                <respStmt>
                    <resp key="RIALFrI">Marcatura digitale</resp>
                    <name>Serena Modena</name>
                </respStmt>
                <respStmt>
                    <resp>Reference basis text</resp>
                    <name>Catherine Gaullier-Bougassas, <emph style="font-style:italic">Édition critique du remaniement franco-italien du codex 2576 de Vienne</emph>, in Ead., <emph style="font-style:italic">L’Histoire ancienne jusqu’à César ou Histoire pour Roger, châtelain de Lille, de Wauchier de Denain. L’Histoire de la Macédoine et d’Alexandre le Grand</emph>. Édition critique de C. Gaullier-Bougassas, Turnhout, Brepols, 2012 («Alexander Redivivus», 4), 247-316.</name>
                </respStmt>
            </titleStmt>
            <publicationStmt>
                <publisher>
                    <ref target="http://www.rialfri.eu">RIALFrI</ref>
                </publisher>
                <pubPlace>
                    <placeName>Padova</placeName>, <country>ITALY</country>
                </pubPlace>
                <date when="2022-07-01">01/07/2022</date>
                <availability status="search">
                    <p>Available only in search occurrences</p>
                </availability>
            </publicationStmt>
            <seriesStmt>
                <title>RIALFrI - Repertorio Informatizzato Antica Letteratura Franco-Italiana</title>
                <respStmt>
                    <resp key="RIALFrI">First developer of encoded collection</resp>
                    <persName>Luigi Tessarolo</persName>
                </respStmt>
                <respStmt>
                    <resp key="RIALFrI">Principal investigator of collection</resp>
                    <persName>Francesca Gambino</persName>
                    <orgName>Università degli Studi di Padova</orgName>
                </respStmt>
            </seriesStmt>
            <notesStmt>
                <note type="modifiche all'edizione">&lt;br/&gt;Rispetto all’edizione Gaullier-Bougassas 2012 si è ritenuto più utile da un punto di vista linguistico
                    ripristinare tutti i casi di discordanza di numero fra il soggetto e il verbo, trattandosi di un fenomeno
                    caratteristico dei testi franco-italiani:&lt;br/&gt;&lt;br/&gt;&lt;table&gt;&lt;tr&gt;&lt;td&gt;9&lt;/td&gt;&lt;td&gt;[22]&amp;nbsp;&amp;nbsp;&amp;nbsp;&lt;/td&gt;&lt;td&gt;s'entrelaçoit&amp;nbsp;&amp;nbsp;&amp;nbsp;&lt;/td&gt;&lt;td&gt;s'entrelaçoient&lt;/td&gt;&lt;/tr&gt;&lt;tr&gt;&lt;td&gt;10&lt;/td&gt;&lt;td&gt;[47]&lt;/td&gt;&lt;td&gt;vindrent&lt;/td&gt;&lt;td&gt;vint&lt;/td&gt;&lt;/tr&gt;&lt;tr&gt;&lt;td&gt;10&lt;/td&gt;&lt;td&gt;[51]&lt;/td&gt;&lt;td&gt;avoit&lt;/td&gt;&lt;td&gt;avoient&lt;/td&gt;&lt;/tr&gt;&lt;tr&gt;&lt;td&gt;10&lt;/td&gt;&lt;td&gt;[66]&lt;/td&gt;&lt;td&gt;voustrent&lt;/td&gt;&lt;td&gt;voust&lt;/td&gt;&lt;/tr&gt;&lt;tr&gt;&lt;td&gt;11&lt;/td&gt;&lt;td&gt;[22]&lt;/td&gt;&lt;td&gt;feroit&lt;/td&gt;&lt;td&gt;feroient&lt;/td&gt;&lt;/tr&gt;&lt;tr&gt;&lt;td&gt;13&lt;/td&gt;&lt;td&gt;[20]&lt;/td&gt;&lt;td&gt;mistrent&lt;/td&gt;&lt;td&gt;mist&lt;/td&gt;&lt;/tr&gt;&lt;tr&gt;&lt;td&gt;13&lt;/td&gt;&lt;td&gt;[21]&lt;/td&gt;&lt;td&gt;avoient&lt;/td&gt;&lt;td&gt;avoit
                    &lt;/td&gt;&lt;/tr&gt;&lt;tr&gt;&lt;td&gt;13&lt;/td&gt;&lt;td&gt;[22]&lt;/td&gt;&lt;td&gt;fit&lt;/td&gt;&lt;td&gt;firent&lt;/td&gt;&lt;/tr&gt;&lt;tr&gt;&lt;td&gt;13&lt;/td&gt;&lt;td&gt;[23]&lt;/td&gt;&lt;td&gt;naysoient&lt;/td&gt;&lt;td&gt;naysoit&lt;/td&gt;&lt;/tr&gt;&lt;tr&gt;&lt;td&gt;13&lt;/td&gt;&lt;td&gt;[30]&lt;/td&gt;&lt;td&gt;estoient&lt;/td&gt;&lt;td&gt;estoit&lt;/td&gt;&lt;/tr&gt;&lt;tr&gt;&lt;td&gt;13&lt;/td&gt;&lt;td&gt;[32]&lt;/td&gt;&lt;td&gt;avoient&lt;/td&gt;&lt;td&gt;avoit&lt;/td&gt;&lt;/tr&gt;&lt;tr&gt;&lt;td&gt;17&lt;/td&gt;&lt;td&gt;[13]&lt;/td&gt;&lt;td&gt;remistrent&lt;/td&gt;&lt;td&gt;remist&lt;/td&gt;&lt;/tr&gt;&lt;tr&gt;&lt;td&gt;17&lt;/td&gt;&lt;td&gt;[13]&lt;/td&gt;&lt;td&gt;devroient&lt;/td&gt;&lt;td&gt;devroit&lt;/td&gt;&lt;/tr&gt;&lt;tr&gt;&lt;td&gt;17&lt;/td&gt;&lt;td&gt;[13]&lt;/td&gt;&lt;td&gt;tenoit&lt;/td&gt;&lt;td&gt;tenoient&lt;/td&gt;&lt;/tr&gt;&lt;tr&gt;&lt;td&gt;18&lt;/td&gt;&lt;td&gt;[6]&lt;/td&gt;&lt;td&gt;seroient&lt;/td&gt;&lt;td&gt;seroit&lt;/td&gt;&lt;/tr&gt;&lt;tr&gt;&lt;td&gt;18&lt;/td&gt;&lt;td&gt;[7]&lt;/td&gt;&lt;td&gt;asenblerent&lt;/td&gt;&lt;td&gt;asembla&lt;/td&gt;&lt;/tr&gt;&lt;tr&gt;&lt;td&gt;18&lt;/td&gt;&lt;td&gt;[7]&lt;/td&gt;&lt;td&gt;estoient&lt;/td&gt;&lt;td&gt;estoit&lt;/td&gt;&lt;/tr&gt;&lt;tr&gt;&lt;td&gt;18&lt;/td&gt;&lt;td&gt;[7]&lt;/td&gt;&lt;td&gt;asenblerent&lt;/td&gt;&lt;td&gt;asembla&lt;/td&gt;&lt;/tr&gt;&lt;tr&gt;&lt;td&gt;18&lt;/td&gt;&lt;td&gt;[7]&lt;/td&gt;&lt;td&gt;vinrent&lt;/td&gt;&lt;td&gt;vint&lt;/td&gt;&lt;/tr&gt;&lt;tr&gt;&lt;td&gt;18&lt;/td&gt;&lt;td&gt;[13]&lt;/td&gt;&lt;td&gt;rendoit&lt;/td&gt;&lt;td&gt;rendoient&lt;/td&gt;&lt;/tr&gt;&lt;tr&gt;&lt;td&gt;18&lt;/td&gt;&lt;td&gt;[15]&lt;/td&gt;&lt;td&gt;avoient&lt;/td&gt;&lt;td&gt;avoit&lt;/td&gt;&lt;/tr&gt;&lt;tr&gt;&lt;td&gt;20&lt;/td&gt;&lt;td&gt;[26]&lt;/td&gt;&lt;td&gt;traistrent&lt;/td&gt;&lt;td&gt;traist&lt;/td&gt;&lt;/tr&gt;&lt;tr&gt;&lt;td&gt;20&lt;/td&gt;&lt;td&gt;[33]&lt;/td&gt;&lt;td&gt;poroient&lt;/td&gt;&lt;td&gt;poroit&lt;/td&gt;&lt;/tr&gt;&lt;/table&gt;&lt;br/&gt;&lt;br/&gt;Allo
                    stesso modo si è preferito ripristinare l’impiego frequente della forma grafica polivalente &lt;i&gt;li&lt;/i&gt;
                    per indicare le forme atone dei pronomi personali maschili complemento (&lt;i&gt;le&lt;/i&gt;, &lt;i&gt;lor&lt;/i&gt;,
                    &lt;i&gt;les&lt;/i&gt;), o il pronome soggetto &lt;i&gt;il&lt;/i&gt;: &lt;br/&gt;&lt;br/&gt;2 [22] lor &gt; lli; 2
                    [22] les &gt; li; 2 [3] le &gt; li; 2 [5] le &gt; li; 3 [5] lé &gt; li; 4 [19] lé &gt; li; 5 [3] les &gt;
                    li; 5 [4] les &gt; li; 5 [6] les &gt; li; 5 [13] le &gt; li; 5 [13] les &gt; li; 5 [14] lor &gt; li; 5
                    [18] les &gt; li; 5 [26] il &gt; li; 5 [28] lé &gt; li; 5 [32] le &gt; li; 5 [33] lé &gt; li; 5 [36] le
                    &gt; li; 5 [41] les &gt; li; 5 [41] les &gt; li; 6 [11] le &gt; li; 7 [19] il &gt; li; 7 [62] le &gt;
                    li; 7 [73] les &gt; li; 8 [13] les &gt; li; 8 [17] lé &gt; li; 9 [25] les &gt; li; 9 [26] le &gt; li;
                    9 [47] les &gt; li; 9 [69] les &gt; li; 9 [83] lor &gt; li; 9 [92] lor &gt; li; 10 [22] les &gt; li; 10
                    [37] lor &gt; li; 10 [48] lor &gt; li; 10 [67] le &gt; li; 11 [9] le &gt; li; 13 [22] lé &gt; li; 13 [37]
                    le &gt; li; 16 [2] lor &gt; li; 18 [13] le &gt; li; 18 [14] le &gt; li; 20 [23] lé &gt; li.&lt;br/&gt;&lt;br/&gt;Si
                    è ripristinato infine l’uso grafico della &lt;i&gt;ç&lt;/i&gt; nelle occorrenze in cui, secondo l’uso
                    editoriale dei testi in francese antico, si era optato originariamente per la grafia in &lt;i&gt;s&lt;/i&gt;:&lt;br/&gt;&lt;br/&gt;3
                    [1]; 5 [23]; 7 [33]; 8 [15] ansois &gt; ançois &lt;br/&gt;12 [9] recomensa &gt; recomença&lt;br/&gt;10 [42] aparseurent
                    &gt; aparçeurent&lt;br/&gt;
                </note>
            </notesStmt>
            <sourceDesc>
                <bibl>Catherine Gaullier-Bougassas, <emph style="font-style:italic">Édition critique du remaniement franco-italien du codex 2576 de Vienne</emph>, in Ead., <emph style="font-style:italic">L’Histoire ancienne jusqu’à César ou Histoire pour Roger, châtelain de Lille, de Wauchier de Denain. L’Histoire de la Macédoine et d’Alexandre le Grand</emph>. Édition critique de C. Gaullier-Bougassas, Turnhout, Brepols, 2012 («Alexander Redivivus», 4), 247-316.</bibl>
            </sourceDesc>
        </fileDesc>
        <encodingDesc>
            <projectDesc>
                <p>TEI-conformant markup, version P5, RIALFrI profile</p>
            </projectDesc>
            <classDecl>
                <taxonomy xml:id="tRIALFrI">
                    <category xml:id="t1">
                        <catDesc>Copie di testi francesi eseguite in Italia</catDesc>
                    </category>
                    <category xml:id="t2">
                        <catDesc>Rifacimenti e rimaneggiamenti da parte di autori italiani di opere francesi</catDesc>
                    </category>
                    <category xml:id="t3">
                        <catDesc>Opere originali scritte da autori italiani in francese</catDesc>
                    </category>
                    <category xml:id="t4">
                        <catDesc>Testi in francese d'Oltremare</catDesc>
                    </category>
                    <category xml:id="t5">
                        <catDesc>Opere che gravitano intorno al corpus di testi franco-italiani</catDesc>
                    </category>
                </taxonomy>
            </classDecl>
        </encodingDesc>
        <profileDesc>
            <langUsage>
                <language ident=""></language>
            </langUsage>
            <textClass>
                <catRef target="#t1"/>
                <keywords>
                    <term type="form">prose</term>
                    <term type="source">literary</term>
                </keywords>
            </textClass>
            <creation>
                <idno>1.00</idno>
                <date></date>
            </creation>
        </profileDesc>
    </teiHeader>
    <text>
        <body>
            <div1 xml:id="d001" type="work">
                <div2 xml:id="d001c001">
                    <head>
                        <title>1a.</title>
                        <abbr>1a</abbr>
                    </head>
                    <p xml:id="d001l1" n="tit.">[fin du récit sur Assuerus et Esther et transition avec la section Alexandre]<lb/></p>
                    <lb/>
                    <p xml:id="d001l2" n="1" rend="1">Ne vos dirai plus dou roi Assuerus ore, ainz vos dirai qui regna aprés lui en Perse,
                    si con l'estoire raconte.</p>
                    <p xml:id="d001l3" n="2" rend="2">Aprés Assuerus regna Artaxersés .§{xxvi}. ans qui Ochus estoit ausi apelez.</p>
                    <p xml:id="d001l4" n="3" rend="3">Cil distruit Neptanabum le roi d'Egipte et si li toli son regne.</p>
                    <p xml:id="d001l5" n="4" rend="4">Cil Neptanabum sot molt de l'art de nigromancie si con li pluisors dient et si cuident
                    qu'il fust peres Alixandres et Olinpiaden, la fame le roi Phelipe de Macedoine et mere
                    le roi Alixandre, eüst par l'art de nigromance deseüe.</p>
                    <p xml:id="d001l6" n="5" rend="5">Cil Ochus fist molt de batailles en .§{xxvi}. ans que il regna en plusors contrés.</p>
                    <p xml:id="d001l7" n="6" rend="6">El tens cestui fu nez Alixandre li grans. Aprés Ochum regna Arsemis ses filz en Perse
                    .§{iiii}. ans et puis ses filz Daries cui Alixandre vainqi.</p>
                    <p xml:id="d001l8" n="7" rend="7">Cil Daires ne regna que .§{vi}. ans, car en son tens fu destruit et prist fin le regne
                    qui ot esté de grant renom et si comença le regne de Macedoine desor toz les autres
                    regnes.</p>
                    <p xml:id="d001l9" n="8" rend="8">Alixandre qui dedenz .§{xii}. ans que il regna conquist .§{xii}. roiaumes.</p>
                    <p xml:id="d001l10" n="9" rend="9">Mes ançois que de lui plus vos die ne de son pere, vos nomerai les rois qui regnerent
                    en Macedoine, por ce que vos sachiez dont il vint et de quel ligniez.</p>
                    <lb/>
                    <lb/>
                </div2>
                <div2 xml:id="d001c002">
                    <head>
                        <title>1b.</title>
                        <abbr>1b</abbr>
                    </head>
                    <p xml:id="d001l11" n="tit.">Ci comence des rois qe regnent en Macedoine jusque al Alixandre.<lb/></p>
                    <lb/>
                    <p xml:id="d001l12" n="1" rend="1">Li rois qui primerain fu de Macedoine, Caramus, si con je vos ai conté ariere, cist
                    regna en Macedoine en le tens que Procas Silvius regna en Laurente et Enbarcés in Mede,
                    qui destruit avoit li regne d'Asire et ocis Sardanapalum.</p>
                    <p xml:id="d001l13" n="2" rend="2">Cist Caramus reigna .§{xxviii}. ans en Macedoine.</p>
                    <p xml:id="d001l14" n="3" rend="3">Et aprés si reigna Cinus .§{xii}. ans et aprés si reygna Churimas .§{xxvii}. ans.</p>
                    <p xml:id="d001l15" n="4" rend="4">El tens de cestuy fonda primeremens Romolus Rome et aprés reigna quars rrois Perdicas
                    .§{li}. ans en Macedoine et aprés reigna Aergeus ses fis .§{xxxviii}. ans ens le reigne.</p>
                    <p xml:id="d001l16" n="5" rend="5">El tens de cestuy ne voudrent cil d'Artines plus rois, ains eslirent .§{viii}. home
                    de lla cités, cist nomerent princes por justisser la ville un an tant soulement et
                    se il bien ne feÿsent, au cief de l'an ostasent et meÿsent un autre.</p>
                    <p xml:id="d001l17" n="6" rend="6">Aprés Argeus reigna en Macedoine Fillipes .§{xxxviii}. ans en grans seignorie, mais
                    ce ne fu mie Fillipes li peire Alixandre dont vos avez oÿ mantes fois.</p>
                    <p xml:id="d001l18" n="7" rend="7">Au tens cestuy Fillipes destruist li rois Nabugodonosor le regne de Jerusalem et prist
                    li rois Joachim et fist mener en Babiloine.</p>
                    <p xml:id="d001l19" n="8" rend="8">Aprés cestuy regna en Macedoine Acropas .§{xxvi}. ans.</p>
                    <p xml:id="d001l20" n="9" rend="9">Aprés regna Alochas .§{xxxviiii}. ans.</p>
                    <p xml:id="d001l21" n="10" rend="10">El tens de cestuy destruist li rois Cirus a Persse li regne de Mede, si con vos avés
                    oÿ arieres.</p>
                    <p xml:id="d001l22" n="11" rend="11">Aprés reigna en Macedoine Amitaus .§{l}. ans.</p>
                    <p xml:id="d001l23" n="12" rend="12">Cil fu ou tens que Tarquinus Superbus regna a Rome.</p>
                    <p xml:id="d001l24" n="13" rend="13">Aprés reigna desismes rois Alixandre .§{xliii}. ans.</p>
                    <p xml:id="d001l25" n="14" rend="14">Au tens de cestuy fu une partie de cil d'Atenes arsse por la gent le rois Xerssés qui
                    a force intra in Grese.</p>
                    <p xml:id="d001l26" n="15" rend="15">Aprés cestuy reigna Perdicas ses fils .§{xxviii}. ans et Arcellaus, dexismes rrois
                    .§{xxiii}. ans.</p>
                    <p xml:id="d001l27" n="16" rend="16">El tens cestuy fu molt Socrates honorés en Grece par sa bone eloquence et par sa bone
                    clergie.</p>
                    <p xml:id="d001l28" n="17" rend="17">Aprés Arkelaus reigna Orestes ses fils .§{iii}. ans tant soulement de sa vie.</p>
                    <p xml:id="d001l29" n="18" rend="18">Aprés reigna .§{xiiii}. eme rois Arkelaus .§{iiii}. ans et Amintas aprés un ans tant
                    soulement rois secismes et puis regna .§{vi}. ans aprés Aminitas et puis Algeus .§{ii}.
                    ans et aprés un autre Aminitas .§{xliii}. ans rrois disenovismes.</p>
                    <p xml:id="d001l30" n="19" rend="19">Et aprés regna Alixandres .§{i}. an et aprés Tolomeus rrois de Macedoine .§{iiii}.
                    ans tant soullement de sa vie et aprés Perdikas .§{vi}. ans et li rois Felipes .§{xxvi}.
                    ans, qui fu pere li grans roy Alixandre qui aprés luy tint Macedoine et conquist Persse,
                    Egypte et Babiloine.</p>
                    <p xml:id="d001l31" n="20" rend="20">Mes ançois que je de luy rien vos die, vos diray je des euvres li roys Felipes son
                    pere une partie et de sa mere Olinpias, feme li rois Felipes et de quel tere ele fu
                    nee et de quel lignee.</p>
                    <lb/>
                    <lb/>
                </div2>
                <div2 xml:id="d001c003">
                    <head>
                        <title>2.</title>
                        <abbr>2</abbr>
                    </head>
                    <p xml:id="d001l32" n="tit.">Dou roi Phelipe, pere le roi Alixandre, coment il vint a terre.<lb/></p>
                    <lb/>
                    <p xml:id="d001l33" n="1" rend="1">Au tens toz droit qui avoit .§{iiii}. cent ans que Rome avoit esté fondee et faite,
                    entreprist li rois de Macedoine Fellipes a governer, li fis Amitaus, lly freres Alixandre
                    qui aprés Amitaus reigna, mais de toz ses freres li plus jeunes, e plus en tint au
                    deraim la seignorie.</p>
                    <p xml:id="d001l34" n="2" rend="2">Icil Felips que je vos di fu freres Alixandre qui ne regna que un an, quar sa mere
                    Eurecides le fist oucire par sa grans desliouté et par sa grans male aventure et un
                    autre son fils aprés luy por avoltire dont ele estoit covoitisse que il meïsmes feÿsent
                    et quant il ne lli plassoit ou il sa volenté faire ne voloient, si li fasoit por venin
                    oucire.</p>
                    <p xml:id="d001l35" n="3" rend="3">Aprés ce que son baron fu mors, fist elle une sue fille veve de son baron qu'elle voust
                    avoir avec elle en conpaigne. Aprés toutes ces malaventures, Felips qui avoit esté
                    .§{iii}. ans apris et ensaignés a Tebes ou ses freres Alexandre l'avoient mis en ostage
                    au roy Epaymidan, qui fu sages filosophes et ardis de corage, por ce qu'il ne revelast
                    vers luy, vint a sa tere bien apris et bien ensaignés de tiel roy ou il ot esté en
                    ostages, car li pueples li remanda par sa grans besoigne por tenir et por governer
                    li regne et tantot con il fu venus, li corurent sus li enemis dou regne de toz parties
                    por ce qu'il ne voloient que il creüst ja en force encontre aus ne en puysance.</p>
                    <p xml:id="d001l36" n="4" rend="4">Ensi fu primes li rrois Fellipes acolli de guerre en son venir de ses voysins qui molt
                    les greverent.</p>
                    <p xml:id="d001l37" n="5" rend="5">Mes tantost con il ot sa jens asemblee et porquist au miaus que il puit la ou il sot
                    qu'il poroit avoir aÿe, il envaÿ primerainement li Atenien por ce que il pis li fasoient
                    et pllus li grevoient.</p>
                    <p xml:id="d001l38" n="6" rend="6">Maint estors i ot et maintes grans batailles, mes en la fin furent vencu li Atenien
                    et si mené qu'il se mistrent eus et lor cité en la volonté et en la poesté li rois
                    Felipes de Macedoine, si li promistrent que a toz jors l'aideroient tant con il seroient
                    en vie.</p>
                    <lb/>
                    <lb/>
                </div2>
                <div2 xml:id="d001c004">
                    <head>
                        <title>3.</title>
                        <abbr>3</abbr>
                    </head>
                    <p xml:id="d001l39" n="tit.">Que li rois Phelipe vainqui les Assiriens et aprés les Laziens et puis les Tesaliens.<lb/></p>
                    <lb/>
                    <p xml:id="d001l40" n="1" rend="1">Aprés ce mena il ses ost molt grans sor les Asiriens qu'il conquist a grant force et
                    molt i ot de lor gent oucises ançois qu'il vousisent venir a faire la volenté dou roy
                    de Macedoine.</p>
                    <p xml:id="d001l41" n="2" rend="2">Et quant il ses gens ot desconfites et cil aseürés l'orent de luy aidier et de treü
                    rendre, il asist la noblle cité de Larisse qui rike estoit d'avoir et de bone gens
                    plantive, ne puis li jor qu'i l'ot asisse primerement ne s'en parti il si l'ot a force
                    prisse.</p>
                    <p xml:id="d001l42" n="3" rend="3">Et si acrut li rois Felipes en grant poesté et en grans seignorie et en grans renom
                    par toz la contree de Grece plus qu'avoit esté nul autre rroy de Macedoine qui devant
                    li eüst renom.</p>
                    <p xml:id="d001l43" n="4" rend="4">Aprés ce que il ot pris la cité de Larisse, fist il ses ost apariller por venir sor
                    cels de Thesailles, ne mie tant por conquester treü ni avoir victorie con il fist por
                    avoir la bone chivalerie du païs et metre en sa conpaigne.</p>
                    <p xml:id="d001l44" n="5" rend="5">Donc lor vint il sore en tel maniere sans dexier qu'il vint jusque a la cité que cil
                    de la cité ne si aveirent si que il ne poroient avoir nule ayde et por tant il se combatirent
                    au miek qu'il purent, mes a la fin li conquist li rois Felips et lé mist en sa subecion.
                    Quant le rois ot conquistés les Ateniens et Lariens et lé Tesaliens et les ot toz jons
                    avec ses ost de Macedoine, il oït dire que li rois de Malorosso qui Aruba estoit apellés
                    avoit une molt belle suer et molt gent de toutes faiçons que por noient veïst l'en
                    au monde plus belle fame.</p>
                    <p xml:id="d001l45" n="6" rend="6">Cele damoysselle que je vos di estoit Olimpias apellee.</p>
                    <p xml:id="d001l46" n="7" rend="7">Donc fist le roy Felips demander au roi Eruba qu'il la voloit a feme et li rois Eruba
                    li la outroia molt vollenters por ce qu'il pensa qui bien li seroit avenu s'il pooit
                    avoir amisté avec le roy de Macedoyne, a toz tens mais en setoit ses regnes plus en
                    pais.</p>
                    <p xml:id="d001l47" n="8" rend="8">Mes de ceste pensee fu il engignés, car aprés molt petit de temps que li rois Felips
                    ot la roïne Olinpia sa suer espoxee, li tolli il sa terre et l'envoya en exil ou il
                    enveilli en dollor et fina sa vie.</p>
                    <lb/>
                    <lb/>
                </div2>
                <div2 xml:id="d001c005">
                    <head>
                        <title>4.</title>
                        <abbr>4</abbr>
                    </head>
                    <p xml:id="d001l48" n="tit.">Que li rois Phelippes ot si tote Grece que petit s'an faili que tuit ne li randissent
                    treüages.<lb/></p>
                    <lb/>
                    <p xml:id="d001l49" n="1" rend="1">Aprés ce avint que lli rrois Felips envoia son ost et s'en vint sor la cité de Comotum
                    et la fist tant jusque qu'il la prist, mes ançois qu'il la prist en ot il molt grans
                    poyne, quar il fu navrés d'une saiete an l'oills en tel mainere qu'il en perdi la veüe
                    et furent molt de ses jens mortes, mes par tot cist mesaisse ne se parti il mie, ains
                    i demora tant qu'il la prist et mist trestout les gens a destrucicions.</p>
                    <p xml:id="d001l50" n="2" rend="2">Adonc conquist il cais toz les cités de Gresse si qu'elles furent toutes a son comandament
                    que onque n'en orent autre seignor que llor droiturel seignors et toutes celes qui
                    lli soloient gueroier torna le rois Felips a son comandement si que ne se ousoient
                    movoir contre li et s'il en oust nulle que par son outrage se vousist mesler contre
                    l'autre, li rois Felips regardoit la plus foiblle, si li livroit aÿe par quoy li autre
                    erent si maté qu'il ne s'osoient plus movoir et tant fist que a la fin ot la seignorie
                    de toz Grece, es vos dira en quel mainere.</p>
                    <p xml:id="d001l51" n="3" rend="3">Il avint cose que cil de Tebes que molt estoient orgoilos et puisant de grans rikece
                    se combatirent a Lecedemeniens et a cels de la cité de Foce et tant firent li Tebenien
                    qu'il en oucistrent tant con lor vint a plaixir et les mistrent en tiel mainere a la
                    lor poesté qu' il lor distrent qu'il lor doroient avoir et cil demanderent si tres
                    grans some qu'il ne la pooient païer et por ceste reixon rasenblerent il lor consoill
                    de Foce et li Lacedomeniens contre lé Tebeniens ot celle sperance dou tot estre ocis
                    ou delivrés dou servage et de la grans some d'avoir qui lor estoit comandé a païer
                    et ensi rasenblerent lor consoil de Foces et firent prince de lor batailles Philament:
                    cil estoit molt sages et hardis, por armes vailans.</p>
                    <p xml:id="d001l52" n="4" rend="4">Cant lor batailles furent ordenés, il envaïerent li Tabeniens et tant se conbatirent
                    cist primerain jor qu'il les abatirent en lor loges par force et si lor en tolirent
                    molt des plus vailans qu'il eüsent et grans plantés de lor avoir et de lor proies.</p>
                    <p xml:id="d001l53" n="5" rend="5">Mes aprés ceste cosse recoilirent li Tabenien cuer et aÿe, si se conbatirent autre
                    feis ot lor enemis, donc i ot si grans bataille que molt en i ot d'oucis d'une part
                    et d'autre et meïsmemens Filimenus le dus de Foce i fu navrez d'une lance tranchans
                    par mi li cors en tiel mainere qu'il en perdi la vie.</p>
                    <p xml:id="d001l54" n="6" rend="6">Mes portant ne s'esmaient mie cil de la cités de Foces, encore i eussent receüs grans
                    doumages, ançois eslirent tantost Enuronans a dus qui molt estoit pros et ardiz et
                    sages.</p>
                    <p xml:id="d001l55" n="7" rend="7">Si resenblerent aveuc lor tant de jens que li Tabenien et li Tesalen se traistrent
                    au roy Felips de Macedoine qu' il soloient si haïr qu' il se penoient de luy hoster
                    et movoir de lla seignorie de toute Grece.</p>
                    <p xml:id="d001l56" n="8" rend="8">Si li prierent de toz sa guere et que lles aidast contre lor enemis et qu'il les egrevast
                    et qu'il fust sire de lor avoir et de lor gens qu'ill i avoient asenblés.</p>
                    <p xml:id="d001l57" n="9" rend="9">Donc lor en promist li roy Felips et dist qu'il les aideroit a toz sa chivalerie de
                    Macedoine.</p>
                    <p xml:id="d001l58" n="10" rend="10">Donc n'i ot fat longe demorance.</p>
                    <p xml:id="d001l59" n="11" rend="11">Le rois Felips ot l'aÿe des Tabeniens et de Tesaliens qui ensamble se tenoient envaïerent
                    lé Fociens, si se combatirent tant que molt petiz en failly que toz ne li oucistrent
                    et maintenant que lli Atenien sorent l'aventure que a cil de Foce estoient avenue,
                    il garnirent les montaignes.</p>
                    <p xml:id="d001l60" n="12" rend="12">Cil de Perse furent desconfit et mors si que en petit en escanperent ne en mer ne en
                    tere, ce fu au tans li rois Daires vint primerainement en Grece ot tant navie que toz
                    le mer ou il aloit senbloit qu'il fust covers de voilles et vint en Grece encontre
                    d'Atenes et cil d'Atenes et de Grece firent lor escielles et garnirent les montaignes
                    et firent le duc Mecellias d'Athenes duc sor toz els et se conbatirent primerement
                    as Perssans qui estoient tant de jent qu'il ne se pooient conter et cil de Grece ne
                    estoient mie que .§{viii}. mille chevaliers et .§{xxxvi}. mille home a piés.</p>
                    <p xml:id="d001l61" n="13" rend="13">Insint se combati li duc Meliciadés d'Atenes au roy Dayre de Persse par .§{iii}. jors
                    et par .§{iii}. nuis dedens celles montaignes et tant y furent mors des Persans que
                    nul ne li poroit dire ne conter.</p>
                    <p xml:id="d001l62" n="14" rend="14">Adonc se remist en mer li rois Daires por retorner arieres, mes cil de Grece l'asalirent
                    et rirent la gregnors bataille en mer que fust onque veüe a celuy tenps.</p>
                    <p xml:id="d001l63" n="15" rend="15">La fu esconfis li rrois Daires en tiel mainere que petiz en escanperent des Perssans
                    aveuc li et s'en retorna en Persse et tantost con il fu revenus il fist rasenbler toz
                    ses gens por paser une autre fois en Grece et quant toutes ses gens furent asenblés,
                    une grans malladie sorprist li rois Daires dont il morut et maintenant fu coronés un
                    suen fills qui avoit nom Xersés et tantost entra li rois Xerssés en mer ot les grans
                    ost que ses peires avoit asenbllés et s'en vint de Persse in Grece.</p>
                    <p xml:id="d001l64" n="16" rend="16">Ileuc estoit li rois Leomedés et rasenbla tant de jent con il puit de sa cité et ce
                    furent .§{iiii}. mille homes a keval et .§{xx}. mille a pié et se mistrent es destreis
                    de ces meïsmes montaignes por defendre le pas as Perssans et manderent par aide par
                    toz Grece con Laomedés estoit molt vailans chivalïers.</p>
                    <p xml:id="d001l65" n="17" rend="17">Cant li Perssan entrerent en lé montaignes, il ne purent mie trespaser en un jors,
                    donc s'alogerent et quant furent alogé, li rois Laomedés lé sailit par Denusda, un
                    kief qui toz la nuit ne fist outre que oucire Persans as arc et as javelos et tans
                    en ocist que ce fu grans mervoille et quant vint l'endemain, il se traist a seürtés
                    as montaignes et conbati toz le jors aveuc li Persan et tant se conbati toz le jors
                    que lli Persans ne purent aler que .§{ii}. lieues avant toz cel jors par les montaignes,
                    et toz la nuit e l'autre jors e puis la nuit et le tiers jors ne refinerent de conbatre
                    et d'oucire Perssans, mes quant vint a la quinte nuit, il fist traire a une part toz
                    ceaus qui en s'ayde estoient venus et s'en vint outre la sue gens que lli estoit remisse
                    et tuit cist n'estoient que mille chevaliers et .§{vi}. mille homes a piés et cele
                    nuit s'abandona de conbatre as Perssans.</p>
                    <p xml:id="d001l66" n="18" rend="18">In celle nuit i fist il si tres grans ocission des Persans que ce fu tres grans merveille
                    et tant s'abandona que si hom ne remistrent que .§{vi}. cent homes a keval et .§{ii}.
                    mille a piés.</p>
                    <p xml:id="d001l67" n="19" rend="19">Mes li Perssan orent receü si tres grans domages qu'il s'entre oçoient par mesconosaince
                    d'entre lor et les Grés que li ocioient qu'il furent mort plus de la moitiés.</p>
                    <p xml:id="d001l68" n="20" rend="20">Adonc estoit venus li dus d'Atenes - Testomides avoit nom - et avec luy avoit molt
                    belle conpagnie de gens et quant vint a l'endemain que le rois de Persse se vit ses
                    jens mortes et vit encore lé montaignes de ses enemis, il se deslogna d'els et se prist
                    retorner a sa navie, donc comanda li rois a toz ses homes d'Atenes et li rois Leomedés
                    le segui por ces aventures des montaignes et en oucistrent toz le jors molt des Persans,
                    mes il estoient si tres grans gens qu'il ne senbloient venir a meins.</p>
                    <p xml:id="d001l69" n="21" rend="21">Li rois de Persse aveuc ses gens ala a sa navie, donc comanda li rois a toz ses homes
                    qu'il se entrasent en mer et qu'il voloit fer la bataile en mer aveuc li Grizois.</p>
                    <p xml:id="d001l70" n="22" rend="22">Donc se parti li roy par consoil d'un suen princes qui Mardoncus estoit apellés et
                    s'en retorna in Persse ot une partie de sa navie et de ses homes.</p>
                    <p xml:id="d001l71" n="23" rend="23">Por acu sonsil fust, n'esconsast qu'il perdist le regne de Persse.</p>
                    <p xml:id="d001l72" n="24" rend="24">Donc remist cil Mardoncus prince de la bataille qui puis fu esconfis en mer por les
                    gens en tel mainere que molt petit en escanperent de vis qui se retornasent en Persse.</p>
                    <lb/>
                    <lb/>
                </div2>
                <div2 xml:id="d001c006">
                    <head>
                        <title>5.</title>
                        <abbr>5</abbr>
                    </head>
                    <p xml:id="d001l73" n="tit.">Que molt estoit dolans li rois Phelippes qui tote Gresse ne pooit conquere et coment
                    il asist Bisance que ore est dite Constantinople et il renvaï ceus d'Atenes et aprés
                    coment il morut.<lb/></p>
                    <lb/>
                    <p xml:id="d001l74" n="1" rend="1">Quant li rois Felips sot sertainement que lli Ateniens orent prisses et garnie lé montaignes
                    et qu'il conut qu'il ne poroit entrer en Grece ne ja venus soumetre a sa seignorie
                    - ce estoient li Atenien et li Lacedoniens -, il vint tantost sor lé Tabeniens et sor
                    les Tesaliens in qui conpagne il estoit et en oucist trestoz et destruit andos lé cités
                    - ce fu Tebes et Tesaille - et lé mist a sa segnorie et lé mist toz en servages et
                    prist l'avoir.</p>
                    <p xml:id="d001l75" n="2" rend="2">Aprés si vint il en Capadoce.</p>
                    <p xml:id="d001l76" n="3" rend="3">La le reçurent cil dou regne benignement et le onorerent, mes si li atorna toz insi
                    con il fist lé Tebeniens et lé Tessaliens.</p>
                    <p xml:id="d001l77" n="4" rend="4">Quant il cuidorent estre plus seür et avoir de luy force et aÿe, il prist le roy por
                    traïxon e por mençogne et li aus barons avec luy et li fist trestoz ocire e puis mist
                    il toz cel regne a sa subecion et a sa segnorie.</p>
                    <p xml:id="d001l78" n="5" rend="5">Encores aprés toz ces coses qu'il faisoit se porpensa qu'il faroit oucire .§{iii}.
                    ses freres qu'i avoit de par son pere, por coy il avoir doute qu'il ne li tolisent
                    li regne, mes quant il s'aparçurent que li rois lé caçoit de trover oceison sor els,
                    il s'escanperent a une molt rike cités que Lonpe estoit nomee et maintenant que li
                    rrois Felips sot qu'il estoient foïs en celle cité que riche estoit e noble et de grant
                    renomee, adonc vint il et la prist par force et quant il l'ot a force prisse par grans
                    asaut et por grans poyne, il traist fors ses proikans parans et li fist de cruosse
                    mort ocire aveuc toz cil de lla cités, et homes et femes et enfans, et la cités fist
                    il fondre et li murs et lé tors abatte.</p>
                    <p xml:id="d001l79" n="6" rend="6">Aprés toz ce regarda il les aus barons de son regne, fist il destruire por ce qu'il
                    ne faÿsent a luy nulle traÿson.</p>
                    <p xml:id="d001l80" n="7" rend="7">Cant il ot en tiel mainere oucis ses amis et ses parans, si s'enorgoilli molt de grans
                    mainere.</p>
                    <p xml:id="d001l81" n="8" rend="8">Il fist metre galies armés en mer por prendre l'or et l'argant qu'il troverent e puis
                    tantost il s'en alla en Texailles et quant ill i vint, il avoit .§{ii}. freres jeunes
                    qui le regnes avoient parti entre els en deus pars.</p>
                    <p xml:id="d001l82" n="9" rend="9">Cist .§{ii}. freres avoient entre els la discorde et en celle discorde se mistrent
                    il en le roy Felip qu'il lé concordast.</p>
                    <p xml:id="d001l83" n="10" rend="10">Donc vint li rois Felip ausi come por els concorder a droit et mena avec luy ses gens
                    toz armés et ordenés ausi come por bataille et maintenant qu'il vint, il envaï lé .§{ii}.
                    freres et lor touli la vie et prist li regne.</p>
                    <p xml:id="d001l84" n="11" rend="11">Li Ateniens qui primerement furent contre li in Grece qu'il li avoient defendue la
                    montaigne qu'il avoit garnies, revindrent tant de lor gré a sa pais et a sa volenté
                    et le amonesterent et cil prist tantost les voyes des destrois por paser, qui mout
                    estoit perillouse qu'il avoient defendus.</p>
                    <p xml:id="d001l85" n="12" rend="12">Puis somist il a sa seignorie toz les autres cités de Grece in forme de pais e por
                    ce que l'une eüst pais vers l'autre et que lles autres voysines qui mout erent perilouse
                    defendisent.</p>
                    <p xml:id="d001l86" n="13" rend="13">Adonc vindrent a luy Tesaliens et li prierent qu'il li aidast contre cil de Foce et
                    i lor promist et dist qu'il ne combatisent mie sens li et quant ce sorent cil de Foce
                    s'apristrent aveuc lor lé Ateniens et li Lacedemoniens, si manderent au rroy Fillips,
                    si lli prierent et promistrent avoir qu'il n'i aidast li Tabeniens.</p>
                    <p xml:id="d001l87" n="14" rend="14">Donc li en promist qu'il concorderoit et feroit droite paix ensenblle.</p>
                    <p xml:id="d001l88" n="15" rend="15">Einssi come vos oés et poés entendre, por l'ordenement cil de Foce et cil de Grece
                    fist il tant qu'il garni lé destrois des montaignes et se mist es castiaus ses gaites
                    por avoir la segnorie de tote Grece qui tant estoit orgoilose et poestive et rike d'avoir
                    et de chevalerie qu'elle estoit sousmisse a la volenté dou rroy Fellips.</p>
                    <p xml:id="d001l89" n="16" rend="16">Toz au començament envaït il cil de Foce si que onques n'i regarda seramens ne liautés
                    qu'il lor eüst juré, ains lé oucist et destruist et livra a mesaisse.</p>
                    <p xml:id="d001l90" n="17" rend="17">Aprés ce fist il meïsmemens en tel mainere a les autres cités tant que toutes cremoient
                    por li des grans grevances qu'il veoient qu'il avoit faites par toz li tens qu'il avoit
                    eü seignorie et puisance.</p>
                    <p xml:id="d001l91" n="18" rend="18">Insi soumist il toz Grece a sa segnorie e soz li regne de Macedoine, en tel mainere
                    signerit il lé cités et lé gens de Grece et donoit la seignorie dou regne a cui il
                    voloit a son plaisir et ensi come vos avés oÿ et entendu, estoit adonques toz Grece
                    en grans haine et in grans male aventure car ou li rois Felip estoit en Macedoine,
                    li covenoit toz jor obeïr et faire toz son comandament.</p>
                    <p xml:id="d001l92" n="19" rend="19">Donc les uns envoioit encontre lor enemis et en deraine parties de lor regne por ce
                    qu'il n'i peüsent avoir nul secors de lor amis, et meïsmement les autres envoioit il
                    en lé cités destruites por ce qu'il ne peüsent avoir grans rikeces dont il se pusent
                    contre li relever ensi come il soloient faire.</p>
                    <p xml:id="d001l93" n="20" rend="20">E ensi fu Grece abaxie et onie qui soloit estre si noble et si enforcie de rikece et
                    de france chevalerie par tel Fellipe qui fu de la nation de Troie.</p>
                    <p xml:id="d001l94" n="21" rend="21">Quant i les ot ensi somist a sa volentés et toz lé rikeses mis enseblles, se porpensa
                    en son cuer qu'il feïst la noble cités de Biscens kief de son regne si le pooit conquester.</p>
                    <p xml:id="d001l95" n="22" rend="22">Ceste cités de Bisance estoit poplé de gens qui ysirent de Troye, mes puis in aprés
                    fu elle apellee Costantinoplle, mes ançois tint la roÿne Eleyne celle cités qui molt
                    ot grans renom et grans seignorie par toz li Levant et si estoit chief de son reigne
                    et d'Oriant.</p>
                    <p xml:id="d001l96" n="23" rend="23">Cele cités asist li rrois Felips, mes il ne lla prist mie ensi ligierement, ançois
                    despendi il molt grans tresor por retenir les gens et li chevaliers qui demorerent
                    plus de .§{ii}. ans en toz, et por cel avoir rekater et li trexor qu'il avoit despendu
                    in cil siege fesoit il aler corseors et robeors de mer en galies por mer qui prendoient
                    toz les nés qu'il pooient avoir et portoient au rroy Felips.</p>
                    <p xml:id="d001l97" n="24" rend="24">Ancor fist il plus que il meïsme se parti ot la moitié de sa chevalerie qui aloient
                    roubant toz celle contree en jusque Siche, la tere dou rroy Atons.</p>
                    <p xml:id="d001l98" n="25" rend="25">Cist rrois Atons estoit asés rik d'avoir et de tere et de gens et guerioit ot li rois
                    de Istrianiens qui molt l'apresoit et destruioit par sa bone chevalerie et por ce qu'il
                    estoit ses prokains voysins.</p>
                    <p xml:id="d001l99" n="26" rend="26">De cest destruimens et por la grans paor que li rois Atons ot encontre li rois Felip
                    si tost con il le sot li nouvelles, si le pria de foy qu'il li feïst aide encontre
                    cele gens que lle gueroient ou s'il li poüst venger de ses enemis, il li donroit de
                    son avoir et si atendroit li sa gré tant qu'il li pleroit et feroit toz jors mes a
                    son comandement.</p>
                    <p xml:id="d001l100" n="27" rend="27">Cist couvant otroia li rois Filip.</p>
                    <p xml:id="d001l101" n="28" rend="28">Tantost corut sor les Stremoniens et li venquirent et oucistrent.</p>
                    <p xml:id="d001l102" n="29" rend="29">Quant li rois Atons vit qu'il estoit delivrés de ses enemis et que jamés n'avroit
                    vers li puisance au jor de lor vies, il se retraist arieres et renoia au roy Felip
                    ses couvins qu'il avoient fais li un a l'autre et devixés.</p>
                    <p xml:id="d001l103" n="30" rend="30">Quant ce vit li rois Fellips, il en ot mout grant ire et maintenant il envoya par
                    toz son ost qui estoit devant Bisance, si lor fist leysier li siege por venir en Siche
                    sor li roy Atons, cui il aoit duremens par li couvens qu'il avoit faillis, mes li
                    rois Thoas fist tantost apariller toz ses gens por venir encontre li Macedoniens.</p>
                    <p xml:id="d001l104" n="31" rend="31">Donc comença la bataille et sakés que li rrois Toas fust maintenus molt bien si ne
                    fust li grans rroy Felip et l'engiens que li rois Felips porpensa, car il fist dire
                    qu'il voloit devenir ses amis et qu'il voloit oisir de sa tere et layser toz li couvans
                    ester.</p>
                    <p xml:id="d001l105" n="32" rend="32">Et Toas li rois li crut et fist ses gens traire insus, donc li manda li rois Felips
                    que la sue pais li plasoit de grans mainere et qu'il s'en volloit retorner en Macedoine.</p>
                    <p xml:id="d001l106" n="33" rend="33">Entre ceste parolles les gens le rois Thoas furent refredi dou combatre et une grans
                    partie desarmé, donc lor corut sus li rois Felips ot li Macedonien et li enorta qu'il
                    li envaïssent cruelsment qu'il seroient maintenant vencus et enssi firent.</p>
                    <p xml:id="d001l107" n="34" rend="34">La fu li rois Toas ocis et ses gens mortes et desconfites et toz ses païs confondus
                    et si prist bien .§{xx}. mille homes et mult des enfans et fames qui furent tuit vendus
                    et donés en servages par molt contrés. Si com l'istoire raconte en amena il plus de
                    .§{xx}. mille bestes, que bos que brufels, mes quant il si revenoit, si li vindrent
                    a rencontre une molt fiere gent qui estoit apelés les Baliens.</p>
                    <p xml:id="d001l108" n="35" rend="35">Cil firent grans bataille au rroy Felips et as Macedoniens, la bataille fu grans e
                    periolosse si que li rroys Felips i fu navrés en tel mainere por la cuysse d'une spee
                    trankant qui li pasa de l'autre part e fu ses civaus mors et abatus soz luy.</p>
                    <p xml:id="d001l109" n="36" rend="36">Quant si chevaliers le virent, l'aiderent et cuyderent qu'il fust mors, et tantost
                    le pristrent si chevaliers et li traistrent fors de la presse et se mistrent a la
                    fuge et onques tant ne lor put dire li rrois Felips qu'il se vousisent retenir.</p>
                    <p xml:id="d001l110" n="37" rend="37">Adonc perdirent il la proie qu'il avoient gaagnés et plusors de ses chivaliers.</p>
                    <p xml:id="d001l111" n="38" rend="38">Donc perdi li rois Felips cele bataille, puis s'en retorna en Macedoine et demora
                    tant qu'il fu bien garis et sans de sa plaie.</p>
                    <p xml:id="d001l112" n="39" rend="39">E puis tantost fist il rasenbler son ost et s'en vint in Grece et envaï li Ateniens
                    por ce qu'il estoient revelé contre li. Donc furent molt grans jens ensenble.</p>
                    <p xml:id="d001l113" n="40" rend="40">Entretant que li rois Felips estoit in ost, s'en vindrent a li molt de lé cités de
                    Grece por li aider et ce fesoient il plus por paor que por amor, mes la grignor partie
                    se tindrent aveuc a cil d'Atenes.</p>
                    <p xml:id="d001l114" n="41" rend="41">Quant les ost furent ensenble et furent lé batailes ordenés, molt furent intalenté
                    e l'une e l'autre partie de confondre lor enemis, mes cil de Macedoine qui estoient
                    jens molt adurés de batailles, venquirent en la fin li Atenien et bien sakés que en
                    toz Grece n'avoit si cruosse bataile et ne fu onques retenue o une ou l'autre partie
                    se ne fust por ce que toz l'onor de Grece i gisoit et la francisse qu'il soloient
                    avoir ancianemens, mes in cel jors fu ele fenie et abatue et por ce s'estoient il
                    tant contretenue li uns as autres et por ce ot molt mors des Ateniens de la sue part,
                    kar tuit s'i laserent luiter a mort et a martire por defendre lor frankise et lor
                    cités et lor avoir et lor vies, mes dou toz furent il deserités, kar li rrois Felips
                    li destruit toz et fu sire de lor et de sa cités et fist a molt des aus barons de
                    Grece couper la teste, et bien vos di que li rrois Felips i perdi grans partie de
                    sa bone chevalerie et quant il ot toz cist vencus, il s'en vint sor Tabeniens et sor
                    toz les autres Grés qui lli avoient esté en aÿe et li soumist toz a sa segnorie e
                    puis manda il toz lé grans prince en exil et prist lor avoir et ostages et lor fist
                    pis qu'il n'en avoit fait a ses enemis.</p>
                    <p xml:id="d001l115" n="42" rend="42">Aprés ce, quant il vit qu'il avoit enssi toz Grece vencue et soumisse a sa segnorie,
                    fist il asenbler de cil de Grece .§{ii}. c. mile serjans et .§{xv}. mille chevaliers
                    aprés cil de Macedoine por aler en Aysse et si eslut trois dus de ses gent - Talamons,
                    Amikan et Parmenionum - por envoier en Perse.</p>
                    <p xml:id="d001l116" n="43" rend="43">Endementiers qu'il asenbloit toz l'avoir de Grece por aler in celle voye, Alixandres
                    qui frere de sa mere estoit et qui puis fu ocis entrues en la cité de Luque par les
                    Sabiens, cuy il avoit fet rroi d'Egipte por le loier de la tres basse vilaine amor
                    qu'il avoit a li d'un vilz peciés, laide e puanz, dont la cités de Sodoma et Gomore
                    furent peries, lui avoit doné une sue fille a fame qui estoit només Cleopatras.</p>
                    <p xml:id="d001l117" n="44" rend="44">Il fist a cel jor faire molt grans noces et quant vint aprés manger, il s'en aloient
                    veoir le çeuc que fesoient li liçer bakallez desor 1'</p>
                    <p xml:id="d001l118" n="…" rend="…">et de une part li aloit Alixandres ses fils qui avoit presque .§{xii}. ans et d'</p>
                    <p xml:id="d001l119" n="autre part" rend="autre part">ses gendres Alixandres cui il avoit fet novels rroy.</p>
                    <p xml:id="d001l120" n="45" rend="45">Si avoit molt grant presse de gens.</p>
                    <p xml:id="d001l121" n="46" rend="46">Adonc vient Upafna a cuy il avoit fet oucire son pere, si lli mist une spee par mi
                    li ventre dont il morut, mes Alixandre si le ferit maintenant de sa spee parmi la
                    teste e l'oucist devant ses peires.</p>
                    <lb/>
                    <lb/>
                </div2>
                <div2 xml:id="d001c007">
                    <head>
                        <title>6.</title>
                        <abbr>6</abbr>
                    </head>
                    <p xml:id="d001l122" n="tit.">De Neptabus li rois d'Egipte qi fu peres Alixandres si com li pluisor content et dient.<lb/></p>
                    <lb/>
                    <p xml:id="d001l123" n="1" rend="1">Bien avés entendu coment li rrois Felips fu mors, mes ançois qu'il fust mort bien
                    .§{xii}. ans et plus, au tens qu'il seoit sor la cités de Bisance ou il demora plus
                    de .§{ii}. ans entiers et que par .§{xiiii}. ans devant n'avoit finé de guere faire
                    a toz ses voysins de Grece et en toz celle contree - et par .§{xii}. ans aprés ne
                    refina jusque que il fu mors en tel mainere come vos avés entendus -, avint cosse
                    que un rrois d'Egipte qui Netabuz avoit nom et que cil de Persse et de Scite et de
                    Mede estoient cors sus sa tere se parti d'Egipte et s'en vint en Macedoine.</p>
                    <p xml:id="d001l124" n="2" rend="2">Cil Netabuz estoit molt sages, de toz les ars de nigromancie savoit tant que ce estoit
                    merveille et quant il vint en Macedoine il vint molt pobremens, ensi come cil qui
                    estoit descacés de son regne.</p>
                    <p xml:id="d001l125" n="3" rend="3">Adonc soumis li rois de Persse toz Egypte en sa subecion et en fist un autre rroy.</p>
                    <p xml:id="d001l126" n="4" rend="4">Come cil qui ne voloit demostrer qu'il fust demoré en la mayson le rroy toz coiemens,
                    tantost com il vit la rroïne Alinpiades qui molt estoit belle de grans maniere, il
                    s'enamora molt en li en tiel maynere qu'il dit a soy meïsme qu'il convendroit morir
                    ou il l'avroit.</p>
                    <p xml:id="d001l127" n="5" rend="5">Adonc se porpenssa que lla roÿne avoit un petiz temple en suen pallais d'un suen dieus
                    que elle apeloit Amon et Amon avoit senblance d'un moutons.</p>
                    <p xml:id="d001l128" n="6" rend="6">Cil se porpenssa que il meïsme feroit en tel mainere de nigromantie que de nuit a
                    senblance de celuy mouton iroit a la roïne et en tel mainere la poroit il avoir a
                    sa volonté.</p>
                    <p xml:id="d001l129" n="7" rend="7">Et ensi fist il que il alla en celle senblance meïsme et tant li dist de part cel
                    deu qu'il covenoit jesir avec li et cil concevroit filz qui toz li mont conqueroit
                    et si il s'en vint en guisse d'un oysel volant un soir sor une fenestre et la roïne
                    gisoit desous celle et estoit en grans pensee de cel deu que si sovant li aparisoit
                    et qu'elle li requiroit qu'elle feroit.</p>
                    <p xml:id="d001l130" n="8" rend="8">Dont li fist li oisels un ouf en son sein et tantost ciet du sein en la paivament
                    de sa canbre et tantot se brisa et tantost en esit un serpentis que avrona l'ouf dont
                    il estoit ysus et quant vint qu'il voust retorner en son loc dedens li glof de l'ouf,
                    il morut.</p>
                    <p xml:id="d001l131" n="9" rend="9">De ceste cosse se merveilla molt la rroïne et maintenant s'en alla li oysels e puis
                    tantost revint Netabuz en guisse dou moton de son deu Amon en celle meïsme senblance
                    qu'il estoit venus l'autre nuit.</p>
                    <p xml:id="d001l132" n="10" rend="10">Donc li conta Olinpias de l'oysels qui lli estoit aparus et li conta toz l'afaire
                    coment li estoit avenus et cil dist que lli dieu lui avoient mostré cil signe por
                    akeyson qu'elle creïst veraiement que de lli ensyroit un fils qui toz le mont avironeroit
                    et seroit sire et quant il retorneroit en Madecoine il moroit.</p>
                    <p xml:id="d001l133" n="11" rend="11">A celle parolle li crut la royne et se consenti a sa volonté.</p>
                    <p xml:id="d001l134" n="12" rend="12">Maintenant fu la roÿne engeinte et li demanda que ce pooit estre li rois Felips.</p>
                    <p xml:id="d001l135" n="13" rend="13">Lors li conta la dame et dist que onques a nuls hom karnels ne avoit estés, mes ses
                    deus Aimon avoit aveuc li esté que li avoit dit que de lli devoit naistre un fils
                    qui devoit estre sire de toz li monde et que au revenir en Macedoyne il moreroit.</p>
                    <p xml:id="d001l136" n="14" rend="14">Adonc crut maintenant li rois Felips que ce fust verités et qu'elle fust enceinte
                    de ses deus Amon.</p>
                    <p xml:id="d001l137" n="15" rend="15">Et tantost come ele fu delivree, ele le fist nomer Alixandre par amor son frere que
                    Alixandre avoit a nom et quant vint que Alixandres fu tant creüs qu'il avoit .§{xii}.
                    ans enters et qu'il s'en aloit aveuc Netabuz - a maistre l'avoit doné -, une soir
                    par sor lé murs dou palais son pere en Macedoyne que Netabuz li avoit mostrés les
                    cors des estelles, maintenant li fist Alixandre un demandaxon et li dist de quell
                    mort devoit il morir et par cuy main e li maitre ne li voloit dire.</p>
                    <p xml:id="d001l138" n="16" rend="16">Adont di Alixandres qu'il le covenoit dire en toz maineres ou il l'oceroit mantenant.</p>
                    <p xml:id="d001l139" n="17" rend="17">Adonc di Netabuz ses mestres que ses peres estoit et que il moroit de main d'un suen
                    fils et tantost come Alixandre l'oÿ ce dire, il le buta jus des murs et cil keÿ molt
                    d'aut en lé fossés de la cité.</p>
                    <p xml:id="d001l140" n="18" rend="18">Adonc se debrixa Netabuz en tel mainere qu'il couvint morir, mes ançois qu'il fust
                    mors li dist que ses aÿs li faloient, mes cil ne faloient mie, et li conta coment
                    il estoit ses fils et li conta toz l'afaire.</p>
                    <p xml:id="d001l141" n="19" rend="19">Donc s'en vint tantost Alixandre a la rroïne et li demanda se ce pooit estre verités
                    que Netabuz li disoit.</p>
                    <p xml:id="d001l142" n="20" rend="20">Adonc s'aperçuit la roïne que ce pooit bien estre.</p>
                    <p xml:id="d001l143" n="21" rend="21">Donc fist Alixandre prendre li cors Netabus et le fist sepelir autement come rrois.</p>
                    <p xml:id="d001l144" n="22" rend="22">A ce meïsme tens que ce fu, avint que li rrois Daires de Perse envoya ses messages
                    au rroi Felips que li deüst rendre li treü que ses peres et si freres li avoient rendu
                    a son tens.</p>
                    <p xml:id="d001l145" n="23" rend="23">Quant Alixandre oït que ses ancestres avoient rendu treüs au roy de Persse, dist a
                    son pere que cist treüs ne seroit jamés rendus et que il voloit respondre as mesages
                    a sa volentés.</p>
                    <p xml:id="d001l146" n="24" rend="24">Adonc respondi as mesages que si ancestres avoient eu une ouson qui llor fesoit cascuns
                    jors un ouf d'or:</p>
                    <p xml:id="d001l147" n="25" rend="25">«Mes puis que je nasqui jamés ne fist nuis et de cel tresor n'en oit paiés li treüs
                    et sakiés que depuis que li ouf d'or failli, failli li treü ysement.»</p>
                    <p xml:id="d001l148" n="26" rend="26">Celuy mesage desfia tantost le rroy Felips de part le rroy Daire et li dist que procainemens
                    li venroit dedans sa contré meïsmes et li respondi qu'i ne li seroit besoing venir
                    tant avant quar prokainemens le troveroit en le regne d'Egipte sans demores.</p>
                    <lb/>
                    <lb/>
                </div2>
                <div2 xml:id="d001c008">
                    <head>
                        <title>7.</title>
                        <abbr>7</abbr>
                    </head>
                    <p xml:id="d001l149" n="tit.">Que Alixandres conquist son chival Bucifal et aprés la mort son pere porta corone
                    et n'avoit que .§{xii}. an, et coment il prist Tir et tote la contree et aprés coment
                    par pluisors foiz se conbati au roi Daire et le vainqui, et aprés le rois quist aïe
                    au roi Porus.<lb/></p>
                    <lb/>
                    <p xml:id="d001l150" n="1" rend="1">E a celuy tens avoit un molt grans keval noir et de molt orgoilous façon in Macedoyne
                    que l'en disoit qui estoit engendrés d'un dragon et sakés que quant il estoit corociés,
                    li eysoit par le naris flanbe de fuec ardans.</p>
                    <p xml:id="d001l151" n="2" rend="2">Toz jors estoit tenus en kaenes molt durement ne onques n'avoit si hardi home in le
                    regne qui l'osast aprosmer ne li osast metre ne frein ne selle.</p>
                    <p xml:id="d001l152" n="3" rend="3">Ançois que cist mesages se partist de Macedoine, a une grans feste que li rois Felips
                    feysoit, monta l'infens Alixandre sor cist ceval que Bucifas estoit apellez, a cuy
                    li ceval s'estoit umilliés, et le mena a sa volonté et si n'avoit que .§{xii}. ans
                    enters et sakés que li rrois Felips avoit respons de sses deus que cil qui cil keval
                    poroit deminer et cevaucer demineroit toz le monde entor, mes adonc s'aperçut li rois
                    Felips que Alixandres demineroit toz ensi con sa feme li avoit dite.</p>
                    <p xml:id="d001l153" n="4" rend="4">A cele meïsme festes fu li rois Felips mors, si con je vos contay ariere.</p>
                    <p xml:id="d001l154" n="5" rend="5">Maintenant que le rrois Felips fu sepelis, fu Alixandres coronés et puis s'en ala
                    o toz son ost a Pille que lli estoit revellee por la mort que il avoit oÿ du rroy
                    Felip.</p>
                    <p xml:id="d001l155" n="6" rend="6">O toz l'aÿe de ses gens, i les venqui et torna en sa subecion. Aprés se combati au
                    rroy Nicholas e le venqui et si n'avoit que .§{xvi}. ans.</p>
                    <lb/>
                    <p xml:id="d001l156" n="7" rend="7">Aprés ce vaït il la cités de Montone e la somist a sa segnorie et mist grans truage
                    a toz ceaus qui lli estoient revelés e puis tantost fist il abandoner li tresor son
                    pere et fist crier grans ost de tant de gent con il pora mener et aler por les stranges
                    contrees conquester.</p>
                    <p xml:id="d001l157" n="8" rend="8">Des Macedoniens ot il .§{lxxv}. mile homes a pié d'armes portans et .§{viii}. mile
                    chivaliers a keval et de cil de Grece et de stranges contrés ot il .§{lxx}. mile homes
                    a pié et .§{x}. mile a keval.</p>
                    <p xml:id="d001l158" n="9" rend="9">Ensi furent en some .§{c}. et .§{lviii}. mile que a piés que a keval bien armés.</p>
                    <p xml:id="d001l159" n="10" rend="10">Adonc se vint il o toz ses grans ost en Trace et ocist la cités qui Nikolie estoit
                    apelez et tant que il la prist a force et d'iluec s'en alla il en Cecille, si la conquist
                    a force et venqui cele gens por grevosse bataille.</p>
                    <p xml:id="d001l160" n="11" rend="11">Aprés intra il en Itaylle et quant li Romain le sorent, il envoyerent une corone d'or
                    a pieres preciosses et un rike nois que a. xl. poncels d'argent et un rike setre de
                    roy et .§{ii}. mile chivaliers en s'aÿe.</p>
                    <p xml:id="d001l161" n="12" rend="12">Et ensi s'acorderent bonemens qu'il ne fist nul esforz en Itaille por amors des Romains.</p>
                    <p xml:id="d001l162" n="13" rend="13">Adonc estoit consulles en Rome Valius Torquatus et rois in Persse Dariaus.</p>
                    <lb/>
                    <p xml:id="d001l163" n="14" rend="14">Cant Alixandres se fu ensi acordés as Romains qui lli avoient promis aÿe a sa volontés,
                    il prist toz la navie de Rome et toz cele qu' il trova en cele contree e puis s'en
                    vint en Secille et conquist toz Cecille qui onques n'avoit fait ne tant ne quant por
                    nul seignors fors c'a par son droiturel seignors et iloc fist il asenbler toz sa navie
                    et s'en paserent en Libie.</p>
                    <p xml:id="d001l164" n="15" rend="15">Et quant il fu entrés in la tere de Libie, li renoms de li estoit si grans c'a poyne
                    i ot cités tant fort ni tant amuré e meïsmemens Cartages qui estoit le kief dou regne
                    qui ne li obeÿ a fer sa volenté et quant il ot toz celle terre conquise, s'en vint
                    puis en Egypte qu'il conquist a molt grans batailles et oribles et iloc n'i ot il
                    plus de Tyr et de Sidoyne qui estoient molt onorables cités et anciene et si lé asist.</p>
                    <p xml:id="d001l165" n="16" rend="16">Et Sidoyne li fu rendue et si fu Tyr isemens cuy il asist molt longuemens et tant
                    lé combati que a la fin se rendirent il por mois et por puis a sa volenté et a sa
                    merci e puis fist les grans murs et les fort tors abatre et prist toz l'avoir et de
                    llé gens enmena il asés en servage.</p>
                    <p xml:id="d001l166" n="17" rend="17">Et quant Alixandre ot ensi gasté la cité de Tyr come vos poés oïr et entendre, puis
                    s'en repaira il in Scice et iloc li envoia Daire une letre de grans orgoill, pleyne
                    de grans boubans et moustrans et disans qu'il estoit le plus grans roy du monde et
                    cil qui plus de gens avoit et li manda qu'il s'en retornast en sa tere.</p>
                    <p xml:id="d001l167" n="18" rend="18">Se il ce ne fesoit et ne li rendroit le treü que si ancestre li soloient rendre, il
                    venroit sor li et destrueroit li e toz ses gens.</p>
                    <p xml:id="d001l168" n="19" rend="19">Donc li manda Alixandre une autre letre qui disoit qu'il n'estoit esmeüs de son regne
                    mes por veoir la garentisse de Persse, et que li deu voloient que selle grans rikesses
                    fusent des vailans homes de Macedoyne et qu'il venroit in Persse prokainemens et li
                    poroit veoir se il poroit atendre et maintenant fist il movoir son ost et s'en vint
                    en Arabie por envaïr Daire le roy.</p>
                    <p xml:id="d001l169" n="20" rend="20">Et sakés que Alixandre n'avoit ot luy que .§{iiii}. mile et .§{v}. cent chevaliers
                    macedoniens et .§{xii}. mile homes a pié armés et de gens a keval de Grece .§{xx}.
                    mile - ce estoient lé jens en cuy il s'en fioit - que n'estoient tuit que .§{xxxvi}.
                    mile et d'autre gens qu'il avoit conquistés bien .§{lxxxiii}. mile.</p>
                    <p xml:id="d001l170" n="21" rend="21">La some de toz les gens que Alixandre avoit en sa conpagne furent .§{c.xx}. miliers.</p>
                    <p xml:id="d001l171" n="22" rend="22">Coment li rois Daire oÿ dir que Alixandre venoit sor li, il asenbla ses gens tost
                    isnelement et quant il furent ensenble plus de .§{vi}. cent milers, donc s'aprokerent
                    tant li Macedoniens qu'il se combatirent avec celles gens et si n'estoient que .§{xxxvi}.
                    mile et .§{d}. cent en cuy s'en fioit Alixandre qui se conbatirent, car a celle fois
                    ne se conbatirent mie li strange chevaliers, mes soulemens li Macedoniens et cil de
                    Grece.</p>
                    <p xml:id="d001l172" n="23" rend="23">Adonc furent vencus li Persent plus por l'ingin Alixandre que par force, car il fist
                    de ses gens .§{iii}. escielles.</p>
                    <p xml:id="d001l173" n="24" rend="24">En la premere eschiele mist il toz lé Macedoniens et cil de Grece, et en fust Tolomeus
                    sire, et li remenans de toz les autres gens de toz les autres contrés fist il espandre
                    et demorer par toz la contree et de lé gens estoient plus de .§{lxxx}. mile qui furent
                    ja comandé a Casandre et a Stolation et comanda leur qu'il ne deüsent ferir sans li
                    congitus li rroy Alixandre.</p>
                    <p xml:id="d001l174" n="25" rend="25">Adonc se devissa Alixandre qu' il ne fust coneüs et tant firent et tant se conbatirent
                    les .§{iii}. escielles que lla bataille dura jusque au vespre.</p>
                    <p xml:id="d001l175" n="26" rend="26">Adonc i ot tant des Persans mors que toz li canp en estoit covers.</p>
                    <p xml:id="d001l176" n="27" rend="27">A la vespre comanda Alexandre que cele gens qui estoient remisses en la coste desindent
                    por venir a la bataile et tantost fist il soner les buisines et desendre sa grans
                    baniere aussi aval et quant ce virent li Persans, il se mistrent a la fuge et furent
                    esconfit et veincu ly rrois Daires.</p>
                    <p xml:id="d001l177" n="28" rend="28">Iloc fu fait grans ocison, iloc escanpa li rois Daires in Persse a toz de jent con
                    il ot et maintenant recoilli il tant de jent con il put avoir et s'en retorna encontre
                    Alexandre.</p>
                    <p xml:id="d001l178" n="29" rend="29">Et quant Alexandre ot vencu li canp, il se retorna vers Gordian, una cité de Frisse,
                    si l'asist ot sa chevalerie tant qu'il la prist a force et quant il l'ot a sa volenté,
                    si fist destruire maintenant murs et forteresces et tantost li vindrent nouveles que
                    li rois Daires li venoit a l'incontre ot molt grans jens.</p>
                    <p xml:id="d001l179" n="30" rend="30">Quant Alixandre oÿ ceste nouveles, il douta les destrois des montaignes ou il estoit
                    et tantost se parti et s'en vint un jors par montaignes .§{xv}. liues jusqu'en la
                    cité de Tarsse et quant il vint si s'en baigna por le grans calor qu'il avoit eu.</p>
                    <p xml:id="d001l180" n="31" rend="31">Icelle aigue estoit molt froide, lé gens de celle contree l'apeloient Eyo.</p>
                    <p xml:id="d001l181" n="32" rend="32">En cele aigue prist Alixandre si grans froidure aprés la desmesuré calor que tuit
                    li menbre li ardoient tant que plusor cuiderent qu'il deüst morir.</p>
                    <p xml:id="d001l182" n="33" rend="33">Entretant con Alixandre gari de ceste chose, li rrois Daires s'en vint aparoilés de
                    la bataile et se murent ot quant qu'ill purent amener des gens et si mena meïsmemens
                    sa mere et sa fame et ses .§{ii}. belle filles por plus aseürer ses princes qu'il
                    n'escanperoit de la bataile en nule mainere, qu'il voloit ançois morir et si ot avec
                    li .§{iiii}. cent mile homes a pié et .§{c}. mile a keval et quant Alixandre sot que
                    li rois Daires li venoit a l'encontre ot si grans chevalerie por conbatre contre li,
                    il douta en son corages et si ne fist onques senblant.</p>
                    <p xml:id="d001l183" n="34" rend="34">Adonc fist il ses gens s'apariler et sakés qu'il avoit asés plus de gens a cele fois
                    qu'il ne avoit a l'autre devant, car de la cités d'Archades et de plussor autres cités
                    li estoient molt de jens venue en aÿe et tant qu'il avoit bien jusque .§{clx}. mile
                    homes a piés que a keval.</p>
                    <lb/>
                    <p xml:id="d001l184" n="35" rend="35">Cant lé batailles furent ordenés et devisés d'une part et d'autres et li cors et lé
                    buxines sonerent, l'en peüst oïr merveillose noise et veoir resplandexir les armes
                    contre li soleil.</p>
                    <p xml:id="d001l185" n="36" rend="36">Les batailles comencent mortel, donc sermonent li .§{ii}. rois lé gent de bien faire.</p>
                    <p xml:id="d001l186" n="37" rend="37">En cele batailes josterent a cors a cors Alixandre ot li rois Daires et se fixerent
                    sor les escuz des espeus trancans.</p>
                    <p xml:id="d001l187" n="38" rend="38">A cele joste fu portés li rois Daires a tere et a luy rescore fu molt grevosse meslee
                    des Persans et des Macedoniens insenble, mes quant li rois Daires fu rescos, li Macedonien
                    desbaraterent ensi cil de Perse et tant aigrement les envaÿrent et ocient qu'il ne
                    se porent desfendre tant que a la fin fu esconfiz li rois Daires et ses gens misses
                    en fuge sans recovres et li rois Dayres s'en fuit qui onques ne retorna a ses tentes
                    por garder son avoir ne ses dames ne ses damoyseles, ançois leysa trestoz au kanp,
                    si ot plus de .§{lxx}. mile homes a pié mort et de chevaliers plus de .§{x}. mile
                    e plus de .§{xl}. mile en furent pris.</p>
                    <p xml:id="d001l188" n="39" rend="39">Quant Alixandre ot vencut ceste bataille et li rois Daires cacés plus d'une liue,
                    il repaira arieres as loges et as tendes des Persans.</p>
                    <p xml:id="d001l189" n="40" rend="40">La trova il grans abondance d'or et d'argent et d'autres rikeces.</p>
                    <p xml:id="d001l190" n="41" rend="41">Si trova la mere et la feme le roy Daires et ses .§{ii}. files que li vaudront asés
                    plus d'avoir que ne firent toz les autres rikeses qu'il avoit conquisse et sakés que
                    de ceste rikesses fu molt esleüs li cors Alixandre et en crut ses renons en grans
                    grandeze et en grans crieme da cels que n'avoient oÿ plus.</p>
                    <p xml:id="d001l191" n="42" rend="42">Le rois Daires qui tant ot perdu en fu si dolans qu'il ne veoit ce qu'il peüst faire,
                    mes enfra toz cist domages n'en aprissoit tant nul avoir ne nulls autre domage coment
                    il fasoit les dames e les damoyseles qu'il avoient perdues.</p>
                    <p xml:id="d001l192" n="43" rend="43">E por cist dolor envoia il au roy Alixandre que se il li voloit rendre ses dames e
                    ses damoyseles, il li donroit la moités de son regne et la guerpiroit mantenant, mes
                    de ce ne voust rien faire Alixandre et li dit que sans cist cuidoit ill veincre toz
                    le regne de Perse et metre a force en sa subicion.</p>
                    <p xml:id="d001l193" n="44" rend="44">Cant li messages orent ces paroules entendues, il s'en retornerent au rroy Daires
                    in Persse et li conterent ce que Alixandre li avoit respondu.</p>
                    <p xml:id="d001l194" n="45" rend="45">De ceste parolle ot li rois Daires grans ire et dist qu'il se combatroit encor la
                    tierce fois a li por savoir e por prover s'aventure et qu'il en prendroit volenters
                    venjance s'il pooit.</p>
                    <p xml:id="d001l195" n="46" rend="46">Donc ne se tarda il de quere aÿe et de rasenbler cant il puit de gens et endementers
                    que li rrois Daires requeroit aïe a ses voisins et amis, si acrut encores plus grans
                    aÿe au roy Alixandre de plusors aus homs que rendirent a luy lor cors et leur teres
                    a sa volenté et il en fesoit plusors venir de lor tere et lé envoia en autre partie
                    et remanir aveuc soy.</p>
                    <p xml:id="d001l196" n="47" rend="47">Adonc s'en revint il en Egipte et fist edefikier Alixandre une cité en Egipte noble,
                    cuy il noma de son propre nom, Alixandrie, et molt le popla et enrichit d'avoir et
                    lors li vindrent nouvelles que li rois Daires avoit asenblé bien .§{iiii}. c. mile
                    homes a pié et .§{c}. mile a keval et avoit fait eslire entrestoz ses chevaliers .§{iiii}.
                    mile li plus vailans et li plus prissés de conbatre propremens encontre cil de Macedoine
                    et qu'il se trairoit envers Tarse por estre contre luy quant il istroit d'Egipte et
                    tantost come lé ost s'entrevirent, il ot si grans noises fait de cor et de busines
                    et de tanbors, si grans ce c'a poyne fu oïs onques une si grans noyse en toz le mont.</p>
                    <p xml:id="d001l197" n="48" rend="48">Donc s'asenblerent les ost et d'une et d'autre partie come mortel enemi.</p>
                    <p xml:id="d001l198" n="49" rend="49">Al primerains estor vint uns chevaliers de Tarse pongant sor un rike destrer, armés
                    rikemens as armes de Macedoine, car i les avoit gaagnés as autres batailles et se
                    mist dedens lé gens de Macedoine ne il n'estoit mie coneüs et quant il vit son leu,
                    il pongit lé destrers des esperons, si ferit Alixandre d'une spee contre le cors derieres
                    por ce qu'il cuyda abatre et tolir la vie, mes tant fu l'auberg fort qu'il ne put
                    maille fauser ne onques li rois ne guerpi l'estref ne ne se mut d'arçon mes qu'il
                    s'enclina un petit sor l'arçon devant.</p>
                    <p xml:id="d001l199" n="50" rend="50">Cil brouka le destrer que il cuyda outre paser, mes un Macedonien le feri si qu'il
                    l'abati de son destrer a tere, qu'il avoit veü ferir donques.</p>
                    <p xml:id="d001l200" n="51" rend="51">Il ne se releva onques puis qu'il en perdi la vie.</p>
                    <p xml:id="d001l201" n="52" rend="52">Adons comenssa la bataille grans et cruosse que onques ne refina jusque a la nuit
                    qui lé parti.</p>
                    <p xml:id="d001l202" n="53" rend="53">La nuit jurent tuit li Persans et li Macedoniens tuit armés en jusque a la maitenee
                    il s'esenblerent asés tost a la bataille.</p>
                    <p xml:id="d001l203" n="54" rend="54">Li rrois Alixandre ot devisé la nuit et comandé as dus de l'ost qu'il prisent toz
                    les bestes de l'ost, qu'il lé meïssent ensenble.</p>
                    <p xml:id="d001l204" n="55" rend="55">Dont il i avoit asés abondance que nulz ne le puet nonbrer et comanda que toutes fusent
                    liés par li cors as rains de ses aubres qui d'iloc sont par desoz els a grans planté
                    et par smovoir la poudre, por ce que il cuydasent que de tant de jens fust lor ost
                    creüe et que ce fusent gens ordenés en conroy et en escilles qui si grans poudriere
                    esmeüsent, et cuyderent sans failes, car si tost con li Persans virent la grans chevalerie
                    et lé grans jens qui devant venoient et le grans conpagnie des bestes derieres que
                    la grans poudrere envers le ciel esmurent, il cuyderent que trestoz fusent chevaliers
                    et gens qui sor els venisent, si en furent si esbaÿ qu'il se traistrent arieres et
                    Alixandres fist logier sa gent sor les fluns, car il estoient las dou veiler et dou
                    conbatre.</p>
                    <p xml:id="d001l205" n="56" rend="56">En ceste mainere lé espaventa Alixandre que onques puis encontre li ne conbatirent
                    volenters et quant li Macedonien se furent logé sor le fluns, Alixandre monta sor
                    un keval autre que Bucifal et un serjans avec li.</p>
                    <p xml:id="d001l206" n="57" rend="57">Si li canga le roi al vesteüres, donc ala il tant qu'il vint jusque les tendes le
                    roy Daire et iloc desendi il de son keval et le baila a son serjans, et fist entendre
                    au roy Daire qu'il estoit mesage au rroy Alixandre.</p>
                    <p xml:id="d001l207" n="58" rend="58">Endementers que le rrois Daires le fesoit grans feste por son seignor qu'il voloit
                    fere seoir en sa tente avec luy, un chevaliers de Persse, Pafarages avoit nom, reconut
                    le rroy Alixandre et tantost s'en vint au roy Daire et li dist que se il li plaist
                    or avoit bien sa guere finee et bien seüst sans faille que ce estoit Alixandre li
                    rois de Macedoniens qui estoit en sa presence.</p>
                    <p xml:id="d001l208" n="59" rend="59">Tantost coment Alixandre entendi celuy en cui il avoit bien entendus in persois et
                    que bien l'avoit reconeü, ysit fors des tentes et vint a son keval et monta, puis
                    se mist a la voye.</p>
                    <p xml:id="d001l209" n="60" rend="60">Lor monterent a keval molt des Persans et le enkaucerent a grant aleüre.</p>
                    <p xml:id="d001l210" n="61" rend="61">Mes por la nuit qui fu auques oscure et por le fluns ou il ferit le perdirent.</p>
                    <p xml:id="d001l211" n="62" rend="62">Alixandre repaira a ses tentes molt moles et apesantis de l'aigue, dont si aut prince
                    li blasmerent molt.</p>
                    <lb/>
                    <p xml:id="d001l212" n="63" rend="63">Ensi pasa cele nuit et li rois Alixandre, qui veüs hoit li continemens le roy Daires
                    de Perse et de ses gens et de ses barons dont il i avoit outre mesure, dont dit li
                    rois Alixandre a ses barons qu'il ne se tardasent mie que l'endemayn au pont dou jor
                    ne fusent lor batailes ordenés por paser li fluns et por conbatre a cil de Persse
                    et il li respondent que jamais ne fust en dotance qu'il ne fussent aparoillés a ssa
                    volonté faire.</p>
                    <p xml:id="d001l213" n="64" rend="64">Quant vint a Lendemain, paserent li fluns li Macedoniens et li Persans aussi, establirent
                    lor batailles dont il i avoit tant k'a poine en peüst on savoir le nonbre.</p>
                    <p xml:id="d001l214" n="65" rend="65">Li rois Daires lor comanda qu'il se conbatisent vigorossement, car s'il pooient li
                    Macedonien rretorner arieres dou kanp et deconfir, i les enrikiroit de teres et d'avoir.</p>
                    <p xml:id="d001l215" n="66" rend="66">Adonc comença la bataille si orible c'a poyne i ot en nule bataille tant de sanc espandue
                    ne tant de jens mortes, car li Macedonien ierent fort et adurés de lor enemis veintre,
                    mes li Persans estoient asés plus de gens, si estoient pros et ardis, si amoient mieus
                    morir que li Macedonien li venquisent et por cist orgoil qui estoit d'une part et
                    d'autre dura la bataille et l'ocison .§{iii}. jors et a le fin se traistrent les gens
                    le roi Daires sor li fluns de Graniton et iloc furent il desconfit et li rois Daires
                    por le consoil de ses barons s'en retorna de la bataille.</p>
                    <p xml:id="d001l216" n="67" rend="67">La si ot grans destrucions des Persans, car li pluisors s'en finerent envers le fluns
                    qui se noierent tuit et li Macedoniens encaucerent les autres et lé finerent tant
                    que pou en escanperent de vif.</p>
                    <p xml:id="d001l217" n="68" rend="68">En cele bataile fu cheü, molt petiz en fali, li toz l'esforz d'Aise et des cités d'Oriant
                    et dou regne de Persse, que tuit furent soumis a la poesté li rroy Alixandre et li
                    rendirent treüs.</p>
                    <p xml:id="d001l218" n="69" rend="69">Ou lé trois batailes qui firent li rois Alixandre et le roy Daire furent mort de li
                    rois Daires .§{c}. xx. mile homes et de cels le roy Alixandre .§{lxxx}. mile homes,
                    si come l'estoyre le raconte.</p>
                    <lb/>
                    <p xml:id="d001l219" n="70" rend="70">Adonc quant la deraine bataille fu vencue, li rois Daire, qui partis s'en estoit dolans
                    et corocés de ses gens et de son avoir et de son regne qu'il perdoit en tel mainere
                    et qu'il ne pooit plus recovrer host por conbatre, il se pensa en son cuer qu'il s'en
                    yroit au roy d'Inde et li demanderoit aÿe.</p>
                    <p xml:id="d001l220" n="71" rend="71">Endementers qu'il s'en aloit par le kemin d'Inde, si vindrent .§{iiii}. de ses serf
                    et l'envaÿrent et le navrerent a mort.</p>
                    <p xml:id="d001l221" n="72" rend="72">Et quant Alixandre le vit en tel maynere gesir a tere, il ne se pot sostenir qu'il
                    ne plorast et tantost fist crier par toz l'ost que cil qui mort l'avoit venist avant,
                    qu'il l'auroit par son bon ami ensi con il devoit estre et li donroit tresor asés
                    tant coment il sauroit demander.</p>
                    <p xml:id="d001l222" n="73" rend="73">Adonc vindrent avant cil qui mort l'avoient et quant il furent venus, li rois Alixandre
                    lor fist dons asés d'avoir a grans plantés e puis li fist pendre et trainer por toz
                    l'ost et quant il ot ce fait, il fist prendre trestoz le tresor de les tentes - il
                    n'avoit a grans planté - et enrecit toz ses chevaliers e puis s'en vint en Persse
                    a une cité qui avoit nom Polin, qui estoit la mestre cités dou regne, et cil se rendirent
                    a sa volenté et puis tantost fist il ensevelir le rroi Daires autemens come royal
                    usage de Persse et toutes les gens qui estoient mort a la batailes et lé siens et
                    les autres metre en cendre et si en orent asés a faire bien par .§{xxxiii}. jors.</p>
                    <lb/>
                    <lb/>
                </div2>
                <div2 xml:id="d001c009">
                    <head>
                        <title>8.</title>
                        <abbr>8</abbr>
                    </head>
                    <p xml:id="d001l223" n="tit.">Que li rois Alixandres repaira ariere en Jerusalem e puis coment il se parti d'ilec
                    por aler en Ynde et coment la roïne de Amasoine vint a lui e por coi.<lb/></p>
                    <lb/>
                    <p xml:id="d001l224" n="1" rend="1">Quant Alixandre ot ensi conquisse Persse come vos oés et entendes et li treü assis
                    a sa volenté par lé castelz et par lé cités, et devisé coment cascuns paieroit, il
                    porta corone en cele meïsme cités a grans honor et grans los, e puis s'en torna au
                    roiaume de Jerusalem en Judee por metre a sa segnorie.</p>
                    <p xml:id="d001l225" n="2" rend="2">Adonques en estoit Joadus sire qui governoit la tere e le pople.</p>
                    <p xml:id="d001l226" n="3" rend="3">Tantost come Joadus li vesque soit que li rrois Alixandres venoit sor li, il en ot
                    molt grans paor, il si asenbla les ancians homes de la cités por consoil quere et
                    demander qu'il pooit faire contre Alixandre le rois et li plusors li respondirent
                    qu'il alast encontre li ançoïs qu'il venist a la cités et qu'il la preïst, si li priast
                    merci dou peuple de la ville que tuit estoient aparoillés a sa volenté faire.</p>
                    <p xml:id="d001l227" n="4" rend="4">Et ensi le fist Joadus li vesque e fist revestir toz li prestres dou templle de blances
                    vesteüres et il meïsme se revestit et fist devant li porter une table d'or mout bien
                    fait, en aut levee, ou li nom Nostre Sire estoit escris en ebreu lengage.</p>
                    <lb/>
                    <p xml:id="d001l228" n="5" rend="5">Quans Alixandre vit venir li prestres et li vesque des blankes vesteüres revesti et
                    li evesque Jodas devant toz qui molt grans paor avoit e li nom de Nostre Seignors
                    scrit en tables en ebreu lengage que bien le set lire, il desendi tantost de keval
                    a tere et se jenoilla devant le nom Nostre Seigneur et devant li vesque cuy il acola
                    molt et fist grans joie.</p>
                    <p xml:id="d001l229" n="6" rend="6">De ce s'emerveilent molt li aut barons et li prince qui iluec estoient et distrent
                    d'entre els que molt avoient grans merveille de ce que li rois, cuy tant princes et
                    rois et roïnes et autres jens enclinoient, avoit fait tant d'onor a si povres homes
                    come cist evesque estoit et ensi i parloient les uns vers les autres, mes il en avoit
                    nul qui a luy osast rien dire fors solemens un suen prince qui avoit nom Parmenus,
                    cil en parlla asés paorosemens et li dist: «O, tu, bon rrois honorés et cremus sor
                    toz creatures, por coy as tu encliné ore a cist vesque qui tes deus ne croist ne honore
                    ?»</p>
                    <p xml:id="d001l230" n="7" rend="7">Alixandre li respondi: «Li vesque ne adoray mie, mes li deu en chu senblance il estoit
                    si atornés et cuy nom il estoit escrit en celle table et por le deu portay je honor
                    a cist home qui li serf et qui le ore, car cant je estoie ou regne de Macedoine il
                    aparut a moy en tel senblance et en tiel forme come cist vesque estoit ore devant
                    moy en avixion, con je dormoye en mon lit.</p>
                    <p xml:id="d001l231" n="8" rend="8">In dormant il m'aparut et me promist que je seroie sire de molt regne que je conqueroie
                    et il me dist miaus verité que n'avoient fet mantes fois li men deu.</p>
                    <p xml:id="d001l232" n="9" rend="9">Si m'en souvint maintes feis en mon corage, mes puis qu'il aparut a moy ne vi jamais
                    mile creature de sa senblance, fors cist home par cuy je port honor et reverence.»</p>
                    <p xml:id="d001l233" n="10" rend="10">Et sakés que Nostxe Sire fist grans merveille quant il se fist aorer Alixandre qui
                    onque n'avoit Deu creü ne aoré et ce doit estre un grans exenples as cristiens d'aorer
                    le lor Sauveor.</p>
                    <p xml:id="d001l234" n="11" rend="11">Et quant Alixandre ot le nom Deu adorés e li evesque molt adorés et ill entra en Jerusalem,
                    si entra ou temple, si aora a onor Deu en cele mainere que lli evesque li enseigna
                    et con il devoit faire.</p>
                    <p xml:id="d001l235" n="12" rend="12">Aprés si dona au vesque molt d'avoir, aprés ce si comanda qu'il fusent por .§{vii}.
                    ans livres de lor treü et tenisent lor loy fermemens et en pais et servisent a lor
                    Deu seüremens et ne eüsent de nul home paor ne temence.</p>
                    <p xml:id="d001l236" n="13" rend="13">En tiel mainere esploita Alixandre envers la cités de Jerusalem et envers lez zieus
                    qui la loy Dieu tenoient et quant il l'ot ce fait, il se mist a la voie por prendre
                    toz le païs e puis voloit paser en Ynde et sakés, chevaliers, a toz li monde estoient
                    a ceu tens gueres et batailes et par Grece et par païenie et par Ytaille et par Thire
                    et meïsmemens par li peuple de Sice et de Tharse, et ensi estoit adonc toz li monde
                    en grans poyne et en dolor, car en toz lé leu ou jens abitoient, estoient esmeü d'aucuns
                    leu guere ou bataille et petit estoient seür donque li aut barons et li aut home dou
                    monde por lor avoir ne por lor rikesses ne por lor proesses, car maintes fois avenoit
                    ce: quant il estoient en plus grans gloire et en fortesces, Fortune li metoit en destrucions
                    et en poyne, si lor toloit ce qu'ele avoit doné et promis, c'est lé vaine rikeces
                    de cist monde.</p>
                    <p xml:id="d001l237" n="14" rend="14">Et aprés ce, li rois Alixandre que toz le monde voloit avoir en sa balie - et si ot
                    il en la fin en sa hobedence -, il se mist a la voye por aler en Inde, mes ançois
                    qu'il fust, se conbati il as Ranians sor la montaigne d'Inde et as Medians, .§{ii}.
                    molt grans pueples et cruels qu'il conquist a force et li rendirent treü.</p>
                    <p xml:id="d001l238" n="15" rend="15">Mes ançois qu'il y fust partis, vint la roÿne Alixores et ot o li .§{iii}. cent damoyseles
                    por ce que elle desiroit fort acontrer a luy et que ele fust de li enceinte et que
                    elle de si vailant home come Alixandre estoit eüst enfant par cuy sa lignée s'acreüst,
                    et si lli rendi treü la roïne Liestres des Amaçoynes ou Minothea - ce fu omenage -
                    et remist a sa mandise.</p>
                    <p xml:id="d001l239" n="16" rend="16">Aprés cist afaire, envaÿ le roy Alixandre les Turs ou molt fiere batailles, que tant
                    se defendirent contre li por garder lor païs et lor vies que molt petiz en escanperent
                    qui ne fusent mors e lor forteresces prisses et lor cités toz confondue et maumisse
                    a la fin, et sakés que ce fu la gens que plus agreverent Alixandre et ses gens que
                    nulle autre jens, et por ce li couvint qu'il preïst toz lor cités et lor fortereses
                    ains qu'il les eüst a son comandement.</p>
                    <p xml:id="d001l240" n="17" rend="17">Et quant ill ot les Turs toz vencus, ill s'en ala vers les Taciens et vers lé Vegetiens
                    et vers Parmeniens et vers Apiens, vers toz li pueple qui abitoient au pié de la montaigne,
                    et se combati tant avec aus qu'il en ot grans poine et grans travail et grans perde
                    de ses gens et de sa chevalerie et a lla fin li conquist et lé soumist a sa segnorie
                    et quant il ot ce fait, il fist fonder une cités iloc sor li fluns qui estoit apellés
                    Taneis, cuy il fist de son nom apeler Alexandrie la grans et puis aprés ce, ançois
                    qu'il entrast en Ynde, envaÿ il les gens qui estoient apellés et Fers escribé et maintes
                    autres gens qui n'estoient dominés encores par nule seignorie: si avoient nom Ceramos
                    et Dabus.</p>
                    <p xml:id="d001l241" n="18" rend="18">Se conbati a aus tant que les venqui et desconfist et prist lor avoir et lor fist
                    rendre grans treüs.</p>
                    <p xml:id="d001l242" n="19" rend="19">Adont avoit il le mestre philosofes, Calestres estoit només, cil avoit estés ses conpains
                    en escoles soz Aristotilles, cil fist il iloc ocire por ce qu'i li menti car il dist
                    qu'il ne se combatist aveuc cele gens, car s'il se conbatist il li mesvendroit malemens.</p>
                    <p xml:id="d001l243" n="20" rend="20">Aprés envaït il et asist il la cité de Yrissa et si envaït ausi il le regne la roïne
                    Deyfiles cuy il conquist a force, mes il li le rendi tantost, por ce que la roÿne
                    abandona son cors asés a sa volentés et ses rikeces et la dame estoit tant belle et
                    tant avenans a tous creatures que por sa beauté rekata elle son regne dou rrois Alixandre
                    si que elle ne perdi la seignorie ne la corone ne sa francisse.</p>
                    <lb/>
                    <lb/>
                </div2>
                <div2 xml:id="d001c010">
                    <head>
                        <title>9.</title>
                        <abbr>9</abbr>
                    </head>
                    <p xml:id="d001l244" n="tit.">Que li rois Alixandre entra en Ynde et Porrus l'envaï de bataille et aprés que il
                    conbatirent cors a cors et Porrus fu venchus et coment Alixandre puis entra es desers
                    ou il sofrirent grans ennui por defaute d'aigue et por moltes merveilleuses et diverses
                    bestes et serpans et oisiaux qu'il troverent et coment Nostre Sire oï la priere d'Alixandre
                    de encloire les Hebreus es montaignes.<lb/></p>
                    <lb/>
                    <p xml:id="d001l245" n="1" rend="1">Aprés ce se mist il ou regne d'Inde dont Porus estoit rroys et sires et li plus rikes
                    rrois d'or et d'argent qui onque fust ne que se peüst trover en nul reigne, et tantost
                    come Purus sot que Alixandre estoit entrés en son regne, rasenbla il sa grans ost
                    et ses grans jens si com por li et por sa grans terre defendre.</p>
                    <p xml:id="d001l246" n="2" rend="2">Et sakés que Purus ot en s'aÿe, si come Alixandre testimoine meïsmes par ses letres
                    qu'il invoya Aristotiles son mestre, .§{cccc}. olifans o chastels de fust qui estoient
                    cascuns defensable et bien aparoilés, en cascuns chevaliers toz armés por conbatre
                    et si avoit encores .§{xv}. mille kars et .§{viii}. mille toz ben en bertesces et
                    par desus chevaliers vailans bien armés et bien aparoillés aveuc dars et espleu por
                    lancer et autres armeures qui estoient por l'autre chevalerie, et d'omes a pies que
                    Purus avoit asenblés estoit tant c'a poyne nul en seust dire le nonbre.</p>
                    <p xml:id="d001l247" n="3" rend="3">A toz si grans apareilament de batailles come vos poés oïr vint Purus encontre Alixandre,
                    et a toz si grans apareilament de bestes de maintes faiçons et de maintes guises qui
                    braoient et menoient si tres grans fertés et si tres grans cris vers toz pres c'a
                    poyne peüst l'en entendre nulle creature.</p>
                    <p xml:id="d001l248" n="4" rend="4">Et quant les batailles furent toz asenblés, il ot fat si tres grans ocisons de gens
                    et cruose que ce estoit merveille a veoir, car il ne s'esparagnoient mie.</p>
                    <p xml:id="d001l249" n="5" rend="5">Cil desor lé liofans y fesoient grans domage de gens oucirre et les dars d'acer et
                    lé espleus amolus que lor lansoient ocioient li Macedoniens.</p>
                    <lb/>
                    <p xml:id="d001l250" n="6" rend="6">Mes li Macedonien se defendirent molt vigoroussemens ot lor force, ars et sagites.</p>
                    <p xml:id="d001l251" n="7" rend="7">En ceste bataille fu molt des aus barons d'une part et d'autre oucis et meïsmemens
                    Alixandre se mist tant avant por si homes aider et secore que li rrois Purus li vint
                    a l'encontre et se conbati a li tant qu'il li ocist Bucifar son bon keval.</p>
                    <p xml:id="d001l252" n="8" rend="8">Donc li rois Alixandre fu molt dolens quant il se senti a tere.</p>
                    <p xml:id="d001l253" n="9" rend="9">E bien sakés que iloc fust il ocis s'il ne fust secorus par ses omes et Purus fu aussi
                    navrés et plaiés.</p>
                    <p xml:id="d001l254" n="10" rend="10">Por ce se departirent d'une part et d'autre et se donerent li uns a l'autre trives
                    a .§{xx}. jors.</p>
                    <p xml:id="d001l255" n="11" rend="11">Ensi furent afiés et jurés d'entr'els .§{ii}. rois et d'entre lor gens por garir lé
                    navrés et por li cors ardoir et metre en cendre selonc la leur costume.</p>
                    <p xml:id="d001l256" n="12" rend="12">Dedens ceste trives pristrent li .§{ii}. rois bataile por conbatre cors a cors par
                    tiel devisse li uns envers l'autre que celuy qui vencroit avroit la segnorie sor celuy
                    qui seroit vencus, et ceste couvenance acreanta molt volenters li rois Purus por ce
                    qu'il estoit asés pllus grans que n'estoit li rois Alexandre et par senblance plus
                    fors.</p>
                    <lb/>
                    <p xml:id="d001l257" n="13" rend="13">Cant li jor de la bataille fu asis, il vindrent en une place de tere qui estoit devisees,
                    armés molt rikemens come rois sor li keval covert de drap de soye et tantost coment
                    il s'entrevirent, il brokerent les kevaus des esperons sans plus dire.</p>
                    <p xml:id="d001l258" n="14" rend="14">Donc ferit li rois Purus li rois Alexandre en son escu sans luy esparaner, si que
                    li speca sor li son espleu, mes ne li toka mie la kar.</p>
                    <p xml:id="d001l259" n="15" rend="15">Ançois se tint li rois Alixandre qu'il ne kiet mie et feri li rois Purus jus sor l'or
                    de la selle a descovert en tel mainere qu'il li pasa l'espleu par mi l'auberg outre
                    plus d'un pié, si l'abati doloros e navrés dou bon destrer a tere.</p>
                    <p xml:id="d001l260" n="16" rend="16">La fu pris li rois Pirus que au rroy Alixandre jura e acreanta a faire son comandament.</p>
                    <p xml:id="d001l261" n="17" rend="17">Donc comanda li roy Alixandre de faire li .§{ii}. cités, l'une apela il Enfian en
                    remenbrance dou rroy Purus qu'il avoit vencu et l'autre Bucifal en remenbrance de
                    son keval qu'i avoit si fort amee e qui avoit esté ocis en la bataille.</p>
                    <p xml:id="d001l262" n="18" rend="18">Et trestuit cil de la contree en remenbrance dou rroy Alexandre de Macedoyne apelerent
                    par son nom kascune Alixandre.</p>
                    <p xml:id="d001l263" n="19" rend="19">Et quant ce fut fait, li rois Alexandre dist a Purus qu'il voloit qu'il venist aveuc
                    luy en Inde, car il voloit veoir des merveilles jusque au grans mer ocean qui toz
                    le monde avirone.</p>
                    <p xml:id="d001l264" n="20" rend="20">Dont li mena li roi Purus en sa cité.</p>
                    <p xml:id="d001l265" n="21" rend="21">Dont il avoit la plus rike cité dou monde et salle qui avoit .§{xl}. colones qui estoient
                    trestotes rikemens covertes de fin or et de pieres preciouses, et si avoit entor li
                    capitoille les murs d'or ovrés rikemens et avoit une liste d'entor d'or et d'argent
                    ovrés a pieres preciousses molt rikemens qui entre lé colones s'entrelaçoient et l'une
                    aloit dedens l'autre et les brances desendoient por entor d'or que ce estoit merveille
                    de regarder.</p>
                    <p xml:id="d001l266" n="22" rend="22">Molt tres merveilouses estoit la ginge da regarder et molt la regarda li rois Alixandre
                    plus asés par l'euvre qui a mervaile estoit soutils que por la rikesse.</p>
                    <p xml:id="d001l267" n="23" rend="23">Et si avoit en celuy palais maintes cambres qui estoient de tel ovres et encor plus
                    belles et cele molt plus ou estoit le lis ovrés a pieres preciousses et d'or et d'esmeraudes
                    et de carboucles et ensi estoient les portes et les fenestres reluysans de fin or
                    et de pieres.</p>
                    <p xml:id="d001l268" n="24" rend="24">Et puis li ouvre Purus une partie de son tresor qui estoit si tres grans que nul ne
                    le poroit conter et adonc en prist Alexandre et en dona a ses chevaliers tant que
                    kascuns se tint a paies que plus n'en voloit.</p>
                    <p xml:id="d001l269" n="25" rend="25">Adonc dist Alixandre qu'il voloit aler en Inde et Purus li envoia de ses jens qu'il
                    li menasent por la droite voie et si li envoya kameaus a grant planté cargés de viandes
                    et de toutes coses que mester li avoit, et si amena aveuc soy .§{cl}. mile homes qui
                    la voye savoient, qui estoient de celle contree, et lor promist adonc molt d'avoir
                    et de faire molt d'onor.</p>
                    <p xml:id="d001l270" n="26" rend="26">Mes li Endien qui devoient mener li rrois Alixandre par la droite voie li desvoierent
                    par la plus perilousse voye et par le desert.</p>
                    <p xml:id="d001l271" n="27" rend="27">La trova il molt de verm et de serpens et de males bestes sauvages et quant Alixandre
                    vit ce, il comanda a toz ses gens qu'il s'armesent, mes il avoient tant d'or et d'argent
                    et de pieres preciouses aveuc lor aportés qu'il en estoient si kargés qu'il ne savoient
                    que faire, mes toz fois si firent il le comandament le rroy.</p>
                    <p xml:id="d001l272" n="28" rend="28">Mes encor furent il plus agrevé d'une autre cosse qu'il alerent toz le jors qu'il
                    ne purent aigue trover.</p>
                    <p xml:id="d001l273" n="29" rend="29">Si aloient il encor par molt grans kalor dou soleill.</p>
                    <p xml:id="d001l274" n="30" rend="30">Adonc estoient les homes et les bestes aseez en tel mainere que petit en failit qu'il
                    ne morut toz de soy.</p>
                    <p xml:id="d001l275" n="31" rend="31">Adonc avint que uns chivaliers trova un petit d'eive douce en une kave de piere et
                    la prist en son iaume et la porta au rroy Alexandre.</p>
                    <p xml:id="d001l276" n="32" rend="32">Cil chevalier avoit nom Cierus.</p>
                    <p xml:id="d001l277" n="33" rend="33">Quant Alexander vit l'eive que cil chevalier li avoit aportee, qui avoit tres grans
                    volenté de boyre, si apela adonc ses gens et prist l'aigue o tot le iaume et la verssa
                    en tiel meïsme leu ou elle estoit et dist que ja ne pleüst a Dieu que ses gens morisent
                    et il escanpast.</p>
                    <p xml:id="d001l278" n="34" rend="34">Adonc ses gens se porpenserent et distrent que bien peüsent soufrir le domages et
                    le mesaisse que meïsmement le roy Alixandre sofroit.</p>
                    <p xml:id="d001l279" n="35" rend="35">Mes portant ne remist il mie qu'il ne rendist grans gueerdon au chevalier que l'aigue
                    li aporta et molt fu loez par toz les vailans homes de l'ost.</p>
                    <p xml:id="d001l280" n="36" rend="36">Adonc alla l'ost avant et le rrois Alixandre toz primers que molt volenters l'aigue
                    troveroit que molt grans mester en avoit.</p>
                    <p xml:id="d001l281" n="37" rend="37">Ensi n'orent mie gransment allé qu'il consut un fluns grans et large en un boscage,
                    e sur la rive de cel fluns avoit arbres si aut, molt gros come pins, qui avoient plus
                    de .§{xl}. pies de longesse et estoient si forz que toz les gens de la contree en
                    fesoient lor euvres et lor defices.</p>
                    <p xml:id="d001l282" n="38" rend="38">Sor cel flun comanda li rois Alixandre metre ses tentes et resencier ses gens dou
                    grans soy qu'il avoient eu.</p>
                    <p xml:id="d001l283" n="39" rend="39">Endementers que cil tendoient les tentes, li rois desendi toz primers por esagier
                    de l'aigue dou fluns, et tantost com il l'ot en sa boche, il la trouva plus amare
                    et de plus mauvais savoir de nule autre cose et tant estoit mauvaisse que nule beste
                    ne pooit goster et boivre et molt en sofrirent grans poyne.</p>
                    <p xml:id="d001l284" n="40" rend="40">Et bien sakés que plus lor agrevoit por les bestes que por leur meïsmes, car les homes
                    sont plus rasnables a durer mesaisses que ne sont les bestes.</p>
                    <p xml:id="d001l285" n="41" rend="41">Et si avoit si tres grans habondance de bestes que onques ne fu tiel veüe, car il
                    avoit mil olifans de trop merveilose grandesse qui or et pieres preciousses portoient
                    et .§{ii}. mille kameaus et .§{ii}. mille bouf molt grans qui avec les cameaus portoient
                    la viande et si avoit .§{lxxx}. mille chevaliers qui les grandes batailes movoient
                    et si avoit .§{ii}. cent et .§{l}. mille homes a pié et autant de muls qui lé hernois
                    portoient.</p>
                    <p xml:id="d001l286" n="42" rend="42">Toz cestes bestes que vos avés oÿ nomer estoient si maubaliés et si maumenés dou grans
                    soy c'a poyne pooient durer en nule mainere dou monde, car ele n'avoient nule cosse
                    que les peüsent ne pous ne gaires resancer lor soy, mes li chevaliers et li sergant
                    metoient asés fois en la bouce les froides coses ensi come li pans de lor auberg et
                    lé pons de lor espés et autres froide cose por restendre la soy.</p>
                    <p xml:id="d001l287" n="43" rend="43">Adonc fist crier le rroy Alexandre que tuit portasent lor armes et cil qui ne seroient
                    armés perdiroient o vies ou menbres, et toz ce fist le rroy Alixandre, car il savoit
                    bien toz seüremens que cil qui lles condusoient les condusoient par mauvaises voies
                    et par serpentines et par mauvaises bestes et ydosses et por ce s'en aloit il joste
                    le fluns toz armés et ala ensi jusque a none tant qu'il aconsurent un kastelz qui
                    estoit en une yslle dedens cel fluns parfons.</p>
                    <p xml:id="d001l288" n="44" rend="44">Cil estoit en tiel leu que hom n'i pooit venir mes par mi cel fluns, qui si parfont
                    estoit.</p>
                    <p xml:id="d001l289" n="45" rend="45">Donc regarderent cil de l'ost et virent dedens cele petite yslle Endiens toz nus,
                    pouvremens sans nule vesteüre, et cil tantost coment il virent l'ost et les gens armés,
                    si se repoistrent en lor maysons ne onque puis ne se partirent.</p>
                    <p xml:id="d001l290" n="46" rend="46">Li rrois Alexandre qui mout lé desiroit veoir par enquere d'eive douce por resaicier
                    son ost, si fist traire saietes dedens lor forteresces por elz espaventer tant qu'il
                    parllesent, tant com ill plus lor traoient, il plus se penoient et plus se celoient.</p>
                    <p xml:id="d001l291" n="47" rend="47">Quant ce vit li rrois Alixandre, il fist armer de legieres armes .§{ii}. cent chevalier
                    de Macedoyne, si li fist entrer en l'aigue por noer outre la forteresce, por cil qui
                    laiens estoient prendre par force et mener devant.</p>
                    <p xml:id="d001l292" n="48" rend="48">Donc entrerent li Macedoniens ou fluns por comandament le roy Alexandre.</p>
                    <p xml:id="d001l293" n="49" rend="49">Et quant il orent noés presque la moités, une merveilousse beste, grans et idose et
                    noyre de cors plus de nul olifans - Ypotamiens les apelerent cil de la contree - ysit
                    dou fons de cel aigue. Tantost come elle les senti, en prist une grans partie et l'engloti
                    et les autres escanperent, mes plus de la moites en perirent et nogerent, et les autres
                    s'en retornerent arieres.</p>
                    <p xml:id="d001l294" n="50" rend="50">Cant ce vit le roy Alexandre, si fu molt irés por ce qu'il ne li pooit aider, et les
                    veoit toz vis devorer.</p>
                    <p xml:id="d001l295" n="51" rend="51">Si en plura molt il et toz les autres princes et por l'ire apaier, fist il .§{cl}.
                    de ses Indiens geter en l'aigue qui les condusoient, e cele mauvayse bestes Ypotamien
                    lé sentirent et mantenant lé devorerent.</p>
                    <p xml:id="d001l296" n="52" rend="52">Toz ce fist il por ce qu'il avoient mauvayssement guiés les Macedoniens por qu'il
                    estoient mort e por ce fist faire li roy cele justisse des Indiens.</p>
                    <p xml:id="d001l297" n="53" rend="53">Tantost con cist maufet ot mangé ceste jens, il s'en vint bufant sor l'aigue et soflant
                    en tel maynere qu'il senbloit qu'il vousist manger toz cil de l'ost.</p>
                    <p xml:id="d001l298" n="54" rend="54">Donc fist le rroi Alixandre soner toz lé busines por l'ost repairer ors dou fluns,
                    car la nuis lor estoit aprosmés et li soleill au declin.</p>
                    <p xml:id="d001l299" n="55" rend="55">Dont se logerent dou fluns plus d'une liue et ensi trespassa cele nuit et grant mesaisse
                    et quant vint a l'endemain, il virent homes indiens qui nagoient por l'aigue ou naquiseles
                    reonde.</p>
                    <p xml:id="d001l300" n="56" rend="56">Il demanderent a cil homes en lor lenguage en quel leu porroient trover eive douce
                    por boire au plus pres de ci, et il li respondirent que asés pres d'iluec troveroient
                    il ung estans d'eve douce molt grans et molt larges et les devoient il meïsme mener
                    qui les voies savoient por le desert.</p>
                    <p xml:id="d001l301" n="57" rend="57">Ensi ala l'ost toz la nuit e toz le jor, qui avoient durés molt males aventures et
                    molt travailes de lions et de serpens et de molt male beste et perilousse et de toutes
                    fesoient aide et defendue por armes.</p>
                    <p xml:id="d001l302" n="58" rend="58">Cil alerent en jusque a ore de none qu'il vindrent a li estang d'eve douce et quant
                    il furent venus, il en burent asés et chevaliers et sergens et homes a piés et bestes
                    aussi qui molt l'avoient desiré.</p>
                    <p xml:id="d001l303" n="59" rend="59">Et quant tuit orent beü tant qu'il furent restrangé de la soif et enfroydé, il furent
                    molt a axie tant qu'a poyne li sovenoit de nul mexaisse qu'il eüsent duré et por ce
                    lor estoit lor sens doblés et creüs.</p>
                    <p xml:id="d001l304" n="60" rend="60">D'entor cil estaing avoit uns bois pleins de grant arbres, bel et grans et molt plens
                    de fruit de diversses maineres.</p>
                    <p xml:id="d001l305" n="61" rend="61">Joste cest bois comanda li rois Alixandres faire tendre ses tentes et comanda qu'il
                    fust trenkés et abatus jusque au fluns tant que lles tentes eüsent asés de largesse
                    por ce qu'il peüsent asés plus largemens a l'estainc aler cil qui y voudrent aler
                    et ce se nule cosse lor avenist de destorber qui l'en veïst tost isnelement et se
                    peüst secore et aider, car cil qui savoient la mainere dou païs avoient dit au rroi
                    Alexandre que toz le païs n'avoit plus de forest ne d'eyve douce.</p>
                    <p xml:id="d001l306" n="62" rend="62">Et por ce si avoit si grans norimens de diverses mayneres de serpentis et de bestes
                    sauvages et d'autre oysels de merveilouse figure, et por crimes de cist serpens fist
                    le rois Alexandre entre les tentes les bestes de l'ost, olifans et kameaus et kavaus
                    et toz autre bestes, erberger et molt grans fuec aluminer et faire toz entor por ce
                    se aucune aventure lor avenist en la nuit qu'il se trovasent et que lle fuec lor feïst
                    aÿe et lor fust forteresces contre li serpens et contre toz les autres bestes sauvages.</p>
                    <p xml:id="d001l307" n="63" rend="63">Et quant l'ost fu alogé si come le rois Alexandre l'ot comandé et orent toz les cosses
                    atornés si come por reposer en pais la nuis por la grans travaille qu'il avoient sostenue,
                    li rois Alixandre comanda a soner ses cors et ses buxines por seoir a manger toz la
                    chevalerie.</p>
                    <p xml:id="d001l308" n="64" rend="64">La ot molt rike luminaire alumés sor les chandelers d'or dont il avoit .§{ii}. mile
                    devant le rroi et devant les barons de l'ost, mes il n'orent mie grantment mangé que
                    lla lune leva bele et clere.</p>
                    <p xml:id="d001l309" n="65" rend="65">Tantost li vindrent serpens - la gens de la contree l'apeloient scorpions -, cil avoient
                    longes coes, si'n avoient grans habondance qui venoient a boivre en l'aigue et cil
                    lor corurent sore, si lor firent molt grans bataille.</p>
                    <p xml:id="d001l310" n="66" rend="66">Aprés cist en vindrent molt de diversses colors et de diversses maineres car li uns
                    estoient vermoill et li autre blans et autres noir.</p>
                    <p xml:id="d001l311" n="67" rend="67">E li plusors estoient blans come or et reluysans et si demenoient si grans noysse
                    de sofler que d'entr'els faisoient qu'il senbloit que la tere et la contree en resonast
                    toute et qu'ele en fust toz pleyne.</p>
                    <p xml:id="d001l312" n="68" rend="68">De ce orent li Macedoniens grans paor et mantenant corurent molt vigoroussemens as
                    armes et firent forteresces des escus enror les tentes por lé serpans arester et les
                    enchaucerent ot dars et ot zavelot dont il se pongoient et ocioient, et si en ardoient
                    molt au fuec qu'il avoient fait.</p>
                    <p xml:id="d001l313" n="69" rend="69">Ensi se conbatirent il en cel serpens toz celle nuit et a la fois li serpens li lasoient,
                    si aloient boyre a l'aigue et tant en venoient d'une et d'autre maynere.</p>
                    <p xml:id="d001l314" n="70" rend="70">Ensi durerent en fin toz la nuit, mes quant vint que les .§{iiii}. pars de la nuit
                    furent pasees, si ynsirent de lé montaignes bestes sauvages a grans planté, ce estoient
                    lions blanc et ors cebelet et onces engrés que firent molt grans estors et molt grans
                    noyse molt grans piece de la nuit et molt en furent mort chevaliers et serjans et
                    de lé bestes ysement.</p>
                    <p xml:id="d001l315" n="80" rend="80">E sakés que encore avant le jors en vindrent une maynere de sorz grans come kiens
                    qui mordoient lé kevaus et les bestes et quant qu'il mordoient moroient tantost et
                    encore devant le jors y sorvint une maynere de bestes grans come olifans en senblance
                    de cevaus.</p>
                    <p xml:id="d001l316" n="81" rend="81">Si avoient toz noire la teste, si estoient plus fors de nule beste, si firent grans
                    domage d'ome et de bestes e puis aprés s'en entrerent en bois.</p>
                    <p xml:id="d001l317" n="82" rend="82">Adonc envers le jor ysirent dou bois une grans mainere d'oisels si grans come colons.</p>
                    <p xml:id="d001l318" n="83" rend="83">Cil avoient nom Roner, cil li voloient parmi la ciere, si lor feroit ot ses ongles
                    et ot les bec qu'il avoient lonc et grans et lor fexoit grans mal.</p>
                    <p xml:id="d001l319" n="84" rend="84">Puis quant vint envers li jors et l'aube aparut, vint un autre mainere d'oyselz qui
                    avoient nom Nincoras et estoient si grans come ostors, si s'en vinrent en l'aigue
                    de l'estaing et pristrent des poysons e ne firent nul mal a cel de l'ost ne cil de
                    l'ost a els e puis aparssut le jors que le rrois et sa gens furent molt lié, si avoient
                    la nuit duré grans mal et grans poyne et grans travailes.</p>
                    <p xml:id="d001l320" n="85" rend="85">Quant li jors aparut biaus et clers, li rois Alexandre fist prendre cels qui lé menoient
                    por le desert, si lor fist briser les bras et les ganbes et lé laiserent toz cois
                    en cel loc por ce que le serpant lé devorasent.</p>
                    <p xml:id="d001l321" n="86" rend="86">Et puis se mist le rois Alexandre o toz son ost a aler vers Orians encontre les mons
                    de Kapios qu'il aprocoient.</p>
                    <p xml:id="d001l322" n="87" rend="87">Et quant le rois vit les montaignes grans et autes envers le ciel estendues, il demanda
                    queles gens manoient et abitoient outre cele montaignes.</p>
                    <p xml:id="d001l323" n="88" rend="88">Cil qui bien en savoient la verité li respondirent et distrent que outre cele montaigne
                    manoient une gens que le deus des Ebreus la li avoit comandés ester por lor mauvestiés
                    et por lor felonies, por ce que jamais ne ysisent au jor de lor vie.</p>
                    <p xml:id="d001l324" n="89" rend="89">Donc lor demanda le rois par ou il estoient entrés quant i alerent et hom li dist
                    qu'il ni avoit que sole une entree que si fors estoit que ne dotoient nulle creature.</p>
                    <p xml:id="d001l325" n="90" rend="90">Cant li rois oït ceste parolles, si s'en merveilla molt et dist puis que li deus des
                    Ebreus ait tant ceste gens, i les aideroit tant se il pooit que jamés, ou il vousisent
                    ou non, n'ensiroient.</p>
                    <p xml:id="d001l326" n="91" rend="91">Donc comanda li rois a ses mestres ençigners qu'il feysent si fors murs et tenable
                    en cele contree de la montaigne que nulle creature ne les peüst desrompre ni desconfire.</p>
                    <p xml:id="d001l327" n="92" rend="92">E li mestre li respondirent et distrent que ce ne poroit estre ne faire nulle humaine
                    creature, car trop i estoit de longier et que cil dedens le peceroient et ensiroient
                    se ne li estoit contraire defors por autre gens.</p>
                    <p xml:id="d001l328" n="93" rend="93">Adonc tendi li rois Alexandre ses mains a ciel et fist sa oreyson a Dieux et dist
                    que s'il avoit si grans puysance come li juif disoient et n'i voloit que celle gens
                    ysisent de ci jamés outre ceste montaygnes qu'il les clousist si apertemens trestotes
                    ensenles qu'il n'en peüsent ysir.</p>
                    <p xml:id="d001l329" n="94" rend="94">Tantost come Alixandre ot ce dit et faite sa priere, les montaignes se serent ensenble
                    sens aparence de nulle humaine creature.</p>
                    <p xml:id="d001l330" n="95" rend="95">De ceste cosse se merveilla molt le rrois Alixandre et mit li autres aussi, mes nos
                    devons certainement croire que Notre Sire peut faire toz quant qu'il li plest.</p>
                    <lb/>
                    <lb/>
                </div2>
                <div2 xml:id="d001c011">
                    <head>
                        <title>10.</title>
                        <abbr>10</abbr>
                    </head>
                    <p xml:id="d001l331" n="tit.">Que Alixandre se mut por revenir en Bactre et se conbati autre foiz a le roi Porus
                    et le vainqui et il devint si home et puis amena Alixandre as parties d'Oriant et
                    de les granz poines que puis i ot en Occident.<lb/></p>
                    <lb/>
                    <p xml:id="d001l332" n="1" rend="1">Aprés ce se mist a la voye por revenir au regne le roy Purus car il estoit molt rikes
                    et quant l'ost ot allé .§{iiii}. jornees de voie, les nouvelles vindrent au rois Alexandre
                    que li rois Purus avoit ses gens aparillés et asenblees pour luy contrer et por conbatre
                    a ses gens, car il cuydoit qu'il eüst mout perdu es grans desers d'Inde e que cil
                    qui estoient escanpé fusent tant travaillé dou travail et de la fort voye qu'il ne
                    pusent contre luy mantenir, et tantost come le rroy Alexandre entendi les nouvelles,
                    il fist ses ost sejorner .§{xx}. jors por recovrer la force.</p>
                    <p xml:id="d001l333" n="2" rend="2">E li rroys Purus que assés pres d'iluec avoit son ost et ses loges tendues, il fist
                    crier que tuit cil qui guaang voudrent kater venisent a l'ost por Purus contrer sens
                    nule doutance.</p>
                    <p xml:id="d001l334" n="3" rend="3">Et toz ce fesoit li rois Purus por savoir la contenance dou roy Alexandre qu'il vousist
                    volenters entreprendre et kacer de son regne s'il poust.</p>
                    <p xml:id="d001l335" n="4" rend="4">Et por ce enquere et demander estoit il mout volenters a l'entrés des tentes, enqueroit
                    et demandoit molt volenters cil qui de l'ost des Macedoniens venoient ce que le rrois
                    Alixandres fesoit et coment il se mantenoit et ses homes, et cil que il demanda ni
                    li respondirent nule certaine parolle, car bien en estoient amaistrés dou roy Alexandre
                    meïsme et quant le rrois Alexandre soit que le rrois Purus enqueroit de luy, il canja
                    ses vestimens, s'aparilla a lor loy des marceant qui alast par viande akater et ala
                    a l'ost le rois Purus.</p>
                    <p xml:id="d001l336" n="5" rend="5">Donc s'aventure fu que le rrois Punis l'aresta et aresna et demanda ce que le rrois
                    Alixandre fesoit et conbien de ses gens estoient peries ou desert et cil li dist qu'il
                    en avoit asés perdues, mes encores avoit il asés de gens.</p>
                    <p xml:id="d001l337" n="6" rend="6">Lor li pria le rroy Purus que li aportast une letre et cil la prist et s'en torna
                    arieres a ses tentes.</p>
                    <p xml:id="d001l338" n="7" rend="7">Adonc quant Alixandre fu venus d'entre ses jens, il lor comença lire les letres qui
                    disoient et menaçoient molt qu'il esist de son regne et li rendist son tresor qu'il
                    li avoit tolus, et s'il ce ne fesoit il se conbatroit a li et le caceroit de son reigne
                    molt ontosement et laydement par force.</p>
                    <p xml:id="d001l339" n="8" rend="8">Et quant vint a la maitinee, li rrois Alexandre fist armer ses gens et ordener par
                    bataille et fist resoner ses cors et ses busines qu'il avoit a grans planté que la
                    contree en resonoit.</p>
                    <p xml:id="d001l340" n="9" rend="9">Ceste nouveles furent asés tost recontés a Purus qui molt semont ses gens de fort
                    conbatre et de bien faire.</p>
                    <p xml:id="d001l341" n="10" rend="10">Donc vindrent les ost ensenble d'une part et d'autre, mes li Endiens ne li Batien
                    ne durerent gaires contre l'esfors de Macedoyne qui molt estoient aduré de porter
                    armes et de sofrir l'estors et batailles.</p>
                    <p xml:id="d001l342" n="11" rend="11">Donc fu esconfis li rois Purus et de ses gens molt ocisses e li rois Purus pris, que
                    ne fesoit nul senblant devant le roy Alexandre.</p>
                    <p xml:id="d001l343" n="12" rend="12">Donc se remenbra li rois Alexandre de la letre que li dona a li meïsme, si fu tant
                    debonaire que li pardona son meffet por sa grans frankisse e li rois Purus li fist
                    aporter devant son grans tresor qui si estoit desmesurés.</p>
                    <p xml:id="d001l344" n="13" rend="13">Donc le departi le rrois Alexandre entre ses gens en tel mainere que kascuns avoit
                    tant or et tant argent et de pieres preciouses cant il pooit porter et Purus li promeci
                    et dist au rroy Alexandre qu'i li faroit mener es deraines parties d'Inde et en Orient
                    ou n'estoit encores estés, ou Hercules fu e Libier, ou il mistrent les boles ce d'iloc
                    en avant n'en avoit estés nule creature e ce estoit asés pres dou grans mer ocean
                    et des deraines parties d'Inde.</p>
                    <p xml:id="d001l345" n="14" rend="14">Cant Alexandre oï ce que Purus li prometoit, il en ot grans joie et li rendi toz pleinerement
                    sa terre.</p>
                    <p xml:id="d001l346" n="15" rend="15">Donc li fist li rois Purus omenaje et li promist de servir a sa volenté toz li jors
                    de sa vie.</p>
                    <lb/>
                    <p xml:id="d001l347" n="16" rend="16">Adonc n'i ot plus d'atendance que il aprés ce molt petit de tens ne se meïst a la
                    voye et Purus ot grans partie de ses gens se mist aveuc li rois Alexandre et les gens
                    macedoniens por aler es deraines parties d'Oriant por veoir les grans mervoiles que
                    Purus li avoit anoncés.</p>
                    <p xml:id="d001l348" n="17" rend="17">Cant il orent allés por la droite voie por cels qui droitemens li menoient, il vindrent
                    en jusque es deraines parties d'Oriant por veoir les merveilles.</p>
                    <p xml:id="d001l349" n="18" rend="18">Il troverent .§{ii}. ymages d'or que Erculles et Liber avoient faite, li deu, en remenbrance
                    de lor meïsmes et en remenbrance ausi que d'iloc en avant n'avoit esté nule humaine
                    creature.</p>
                    <p xml:id="d001l350" n="19" rend="19">Quant Alixandre vint, si esgarda les ymages et molt lé loa et quant il les ot asés
                    regardé, il voust savoir s'eles estoient masices d'or.</p>
                    <p xml:id="d001l351" n="20" rend="20">Par pertuis qu'il fist faire en cascune, si lé trova bien masices, dont fist il raenplir
                    les pertuis et daurer d'avec l'or con cil estoit et quant il ot ce fait, il voust
                    outre paser, mes cil qui le guioit li dist que d'iloc en avant n'avoient riens fors
                    desertine ou abitoient serpans et olifans et autre mauvaisse bestes sauvages, molt
                    cruosse et spaventable.</p>
                    <p xml:id="d001l352" n="21" rend="21">Donc dist Alexandre qu'il iroit molt volenters au mer ocean por veoir s'il poroit
                    metre nef et por veoir s'il poroit trover les deraines parties dou monde.</p>
                    <p xml:id="d001l353" n="22" rend="22">E li Endien distrent que por iloc ne poroit nus nom entrer an mer ocean, car trop
                    estoit l'entree base et tenebrosse et ouscure et n'avoient ousé paser Ercules et Libier
                    qui dieu estoient, por ce n'est mie reysons que nus mortel hom i trespast por faire
                    ce que li deu ne voloient pas faire, mes toutes fois pasa Alexandre outre les boles
                    por ce que ne li croit bien, mes il vit les teres desertines et nuiblosses, si torna
                    arieres et enclina as deus et ora cele ymages.</p>
                    <p xml:id="d001l354" n="23" rend="23">E quant il ot ce fait, il dist as Indyens qu'il voloit aler a la senestre partie d'Inde
                    por ce que nule cosse merveilouse et digne ne li peüst estre celee ni reposte.</p>
                    <p xml:id="d001l355" n="24" rend="24">Ce li loa bien Purus por ce qu'il ne cuydast que li vousist celer nulle cosse qui
                    bone fust dedens son regne ne dignez de veoir ne de reconter en autre contree.</p>
                    <lb/>
                    <p xml:id="d001l356" n="25" rend="25">Quant il ot ce dit, il fist movoir son ost por aler en la senestre partie d'Inde,
                    mes n'orent mie gransment allé qu'il troverent un grans palus et mauvais, mes il estoit
                    auques sekés por li kalor dou solleill.</p>
                    <p xml:id="d001l357" n="26" rend="26">Cil esteit pleins de ruissel et d'autres erbes marines.</p>
                    <p xml:id="d001l358" n="27" rend="27">De cest palus ysit fors une beste mauvaisse et ydousse et grans.</p>
                    <p xml:id="d001l359" n="28" rend="28">Cele avoit le dos si tres dur que ne cremoit nule armeüre, tant fust taylans ne molue.</p>
                    <p xml:id="d001l360" n="29" rend="29">Cele avoit .§{ii}. testes, l'une senbloit la male beste dou fluns que je vous dis
                    qui empotamien estoit apellee et l'autre teste senbloit de kaukatris, ece dions nos
                    cestor diac ot .§{ii}. kief.</p>
                    <p xml:id="d001l361" n="30" rend="30">Cele beste li ocist .§{ii}. chevalier que de lli s'aprocerent que nulle armeüre qu'il
                    portasent ne le put garentir.</p>
                    <p xml:id="d001l362" n="31" rend="31">Donc comanda Alixandre trover grosses maces de fer et ferir sor li, donc y firirent
                    tant d'une part er d'autre qu'il lla ocistrent, mes ançois morurent asés de lor gens
                    de Alexandre.</p>
                    <p xml:id="d001l363" n="32" rend="32">Cant elle fu morte, si le regarderent por grans merveille, car il n'avoient onque
                    si fiere beste veüe.</p>
                    <lb/>
                    <p xml:id="d001l364" n="33" rend="33">Aprés ce qu'il ot cist palu pasés, si vint es deraines partie d'Inde sor un fluns
                    qui Buefmaus l'apeloient cil de la contree.</p>
                    <p xml:id="d001l365" n="34" rend="34">Donc comanda li rois Alexandre tendre ses tentes et erberger toz ses jens sens demorance
                    et endementers qu'il saloient li avant coreor qui aloient a la brusce et a la pasture
                    por doner aveine as cevals, il vindrent molt crians a l'ost et crierent et distrent
                    que tuit corasent as armes isnellemens car si tres grans habondance de males bestes
                    sorvenoient a l'ost que maintenant seroient pleynes les loges.</p>
                    <p xml:id="d001l366" n="35" rend="35">Lor li dist li rois Purus qu'il n'eüsent nulle doutance de celle beste, mes qu'il
                    prysent triges, si les feÿsent regir et irer vers lé olifans et tanttost se metroient
                    a la fuge, car tiels est lor nature et lor costume que plus dotoient les rognirs des
                    pors et des triges que nulle autre cosse dou monde.</p>
                    <p xml:id="d001l367" n="36" rend="36">Quant il sot ce, il comanda a ses chevaliers de Texailles que bon arker estoient qu'il
                    montasent a keval avec les armes et meÿsent devant les porc et lé feÿsent rognir et
                    bruir devant lé olifans qui isoient et en ferisent et en tenisent tant con il pooient.</p>
                    <p xml:id="d001l368" n="37" rend="37">Adonc i alerent li rois Alexandre e li roys Purus et ses princes aveuc els por veoir
                    la bataille et lé olifans estoient de diverses colors et tantost con li chevalier
                    virent lé olifans, il manderent encontr'els lé porc e lé triges rugant e firent resoner
                    toz lé busines de l'ost et cil se mistrent tantost a la fuge et li chevaliers li sivirent
                    as arcs et a saietes et en oucistrent et en retindrent en jusque .§{dcccclxxx}. et
                    li rois Alexandre li fist toz lor cors et lor dens traire defors de lor boches, dont
                    puis fu toz Grece enrikie et enbelie de cel noble avoir que iloc fu conquis a celle
                    fois.</p>
                    <p xml:id="d001l369" n="38" rend="38">Et quant il orent desconfit li liofans, si retornerent as tentes e Alixandre fist
                    toz les escus de toz l'ost a pendre et toz li auberg ausi a perges por estre forteresces
                    de l'ost de nuis que olifans ne nule autre beste sauvage ne lor peüst faire enuy.</p>
                    <p xml:id="d001l370" n="39" rend="39">Mes cele nuit reposerent il toz coyemens en pais et seüremens en jusque au jors clers
                    qui li soleil aparut et tantost fu l'ost levee et aparillee qui kevaukerent une grans
                    partie d'Inde, mes n'orent mie gransment kevaukés qu'il vindrent en une molt bele
                    plagne ou il troverent homes et femes qui avoient .§{xv}. piés de longesse.</p>
                    <p xml:id="d001l371" n="40" rend="40">Si estoient tuit nu et pelos si come beste sauvage.</p>
                    <p xml:id="d001l372" n="41" rend="41">Cil apeloient li Endiens Faunos, si vivoient mieus en aigue que en tere, si ne mangoient
                    se poyson non toz crus, tiel estoit lor nature e tantost com il virent les gens le
                    roy Alixandre qui lles aprocoient por ce que volenters eüsent parllé a els s'il poüsent,
                    et tantost se resistrent dedens le fluns et se repostrent si c'onques puis del suen
                    n'en aparut.</p>
                    <p xml:id="d001l373" n="42" rend="42">Et aparçeurent une foreste ployne de Cophalions grans a merveilles qui sor els corurent,
                    mes tantost coment il sentirent les cos de saietes, il s'enfuierent, il se traistrent
                    arieres ne onques puis ne se aparilerent de 1'envaïr ne mal faire.</p>
                    <p xml:id="d001l374" n="43" rend="43">Aprés la foreste ou li Nephalion avoient trovés, il vindrent en la desertine et li
                    Endien li distrent que outre cele desertine avoit nule cose que digne fust a esgarder.</p>
                    <p xml:id="d001l375" n="44" rend="44">Molt estoit grevosse et perillouse par paser au umaine creatures.</p>
                    <p xml:id="d001l376" n="45" rend="45">Et li rroy Alexandre fist retraire son ost en une planure base et pleyne devers Orient
                    por alojer, qui duroit .§{xx}. lieues jusque a la rivere lés grans ocean ou les loges
                    et les tentes furent tendues por erberger ses homes et ses bestes et coroger lé viandes.</p>
                    <p xml:id="d001l377" n="46" rend="46">Puis se murent tuit por li comandament li rois Alixandre.</p>
                    <p xml:id="d001l378" n="47" rend="47">Et quant vint au luec ou il tendirent les loges et les tentes, si n'aresterent gaires
                    de l'erberger, si come li rois Alixandres lor avoit comandé.</p>
                    <p xml:id="d001l379" n="48" rend="48">Cele tentes furent tendues en une molt bele planure des deraines partie d'Inde, car
                    de la primere tente pooit l'en veoir la deraine, si estoient ygalment asisses et quant
                    furent tuit alogé, si firent grans feus et merveilous por corojer les viandes, mes
                    quant il alumenoient le feu, si lor vint dou grans mer ocean si tres grans vent que
                    li verssa toz les tentes et les loges tant que li kival et toz l'autre beste de l'ost
                    en furent molt travailés, car la grant force dou vent qui avoit toz lé grans tentes
                    abatues e li feus qui lumés estoit enbruyssa le toyson.</p>
                    <p xml:id="d001l380" n="49" rend="49">De ce orent li chevaliers et li sergans grans paor que si faus tenpeste lor estoit
                    sorvenue.</p>
                    <p xml:id="d001l381" n="50" rend="50">Et sakés que de nule chose qui fust venu le jors Alexandre n'ot si grant paor come
                    de celle.</p>
                    <p xml:id="d001l382" n="51" rend="51">Donc demanda le roy Alexandre a cels que o li estoient que li disent se ses deu fusent
                    envers luy corocés qui si tres grans tenpeste avoient eüe et cil li respondirent qu'il
                    ne savoient, mes il cuydoient qu'il fust por l'acayson qu'il estoit dou mois d'otubre
                    qui bien le souloit faire en cele contree.</p>
                    <p xml:id="d001l383" n="52" rend="52">Quant ce oÿ Alexandre, il fist crier por toz l'ost que tuit anhuysent les tentes e
                    lor loges molt isnelmens.</p>
                    <p xml:id="d001l384" n="53" rend="53">A ce faire orent il molt grans travail por li grans vens qui n'estoit encores posé
                    et lor se partirent de la, si alerent tant qu'il vindrent en une molt bele planure
                    et delitable et tantost con il furent venu, li vens restanca qui molt grans enuis
                    lor avoit fait.</p>
                    <p xml:id="d001l385" n="54" rend="54">Lor lor comanda li rois Alixandre tendre les tentes et cil le firent tantost qui molt
                    orent grans joie de la grans tenpeste qui pasés estoit et quant il furent atornés,
                    il comencerent a manger par l'ost, car il estoient molt travaillés.</p>
                    <p xml:id="d001l386" n="55" rend="55">Quant vint envers li vespre, il comença a faire une molt grans froydure tiel qu'il
                    ne sentirent onques si grans, et tantost comença toz l'ost a fer grant fuec et merveilos,
                    mes il ne demora gaires qu'il comença a nogier si tres duremens qu'il senbloit toysons
                    de berbis con il keoit devers lé nues.</p>
                    <p xml:id="d001l387" n="56" rend="56">De cele nef i venoit si tres grans habondance que pou faloit que toz li fuec ne s'estingoient
                    si que lles tentes e les loges n'estoient toz acoydes et si fusent ele plus encore
                    se ne fusent li chevaliers et lé sergant que arieres la bucoient et molt en fusent
                    mort homes et bestes se ne fust une si grant pluie qui vint aprés si soudamens qu'il
                    ne purent penser coment ce pooit estre que lla nef deffist en un sol movoir.</p>
                    <lb/>
                    <p xml:id="d001l388" n="57" rend="57">Aprés ce que lla nef fu faillie et la pluie arestee, si vint une si tres grans nue
                    toz noyre devers Ocident et de celle nue desendi une autre petite nue ausi come un
                    toysons toz ardans que toz entor les loges enbrasoit la canpagne, e si venoit li fuec
                    toz ardans envers les tentes.</p>
                    <p xml:id="d001l389" n="58" rend="58">De ceste cose furent molt esbaÿ par crieme que les loges et il meïsme n'ardisent.</p>
                    <p xml:id="d001l390" n="59" rend="59">Donc li fist prendre le roy lor dras et vesteüres por contrarier le fuec qu'il ne
                    ferist en lor erberges.</p>
                    <p xml:id="d001l391" n="60" rend="60">Il demanda a cil meïsme dou païs se cele mauvaisse aventure lor venoit de la costume
                    dou païs o por l'ire de ses dex, et cil li respondirent que ce n'estoit mie de la
                    costume de la contree, ançoys estoient li deus Ercules et Liber por ce qu'il avoit
                    trespassés les boles et estoit allés plus avant que els en la deraine Inde, mais en
                    la fin quant le rois sot ces cosses, il fist ses sacrifices faire as dex por qu'il
                    ne se corousasent encontre li et mantenant se restancherent li fixes et la tenpeste
                    et la nuit vint bele et sereine.</p>
                    <lb/>
                    <p xml:id="d001l392" n="61" rend="61">Adonc comanda li rois Alexandre alumer li fuec en les tentes et il firent son comandament
                    e puis s'asistrent a manger.</p>
                    <p xml:id="d001l393" n="62" rend="62">Iloc demorent il .§{iii}. jors toz enters c'onques soleil ne aparut, ançois estoit
                    si oscur que a poine pooit veoir li uns li autre.</p>
                    <p xml:id="d001l394" n="63" rend="63">Et quant vint au .§{iiii}. jors que lli solaus relust bieus et clier et li rois fist
                    remuer d'iloc ses tentes fors de cele valee, donc alerent il tant qu'il virent les
                    grans montaignes qui duroient d'Ethiope jusque ou grans mer ocean.</p>
                    <p xml:id="d001l395" n="64" rend="64">Si troverent en une roche basse ou Erchules et Libier aresterent un grant tens tant
                    con il furent en Inde.</p>
                    <p xml:id="d001l396" n="65" rend="65">Lor distrent li Endien au roy qu'il ne laisast entrer nul de ses homes en cel saint
                    leu la ou li dieu abitoient, car ce estoit certaine cose car tuit cil qui dedens entrerent
                    seroient mort dedens .§{iii}. jors.</p>
                    <p xml:id="d001l397" n="66" rend="66">Si en ot plusors que ne voust croire cele parolles des Endiens, si entrerent dedens,
                    si perdirent les vies.</p>
                    <p xml:id="d001l398" n="67" rend="67">La fist li rois Alexandre ses orixons as deus, qu'il li laisesent retorner a sa mere
                    Olinpias en Macedoyne, mes cele orixon ne li valut riens ensi come vos porés oïr et
                    entendre.</p>
                    <lb/>
                    <lb/>
                </div2>
                <div2 xml:id="d001c012">
                    <head>
                        <title>11.</title>
                        <abbr>11</abbr>
                    </head>
                    <p xml:id="d001l399" n="tit.">Que Alixandre se parti d'iluec et vint ou li arbres del Soleil et de la Lune estoient.<lb/></p>
                    <lb/>
                    <p xml:id="d001l400" n="1" rend="1">Quant li rois ot fait ses orixons, il demanda ses Indiens qui o li estoient se outre
                    cele montaigne estoit nule cosse merveilose qui a conter face et il distrent: «Nenil.»</p>
                    <p xml:id="d001l401" n="2" rend="2">Quant ce entendi li rois, il comanda apariler le hernois por retorner en Inde et ce
                    fu fait tantost et se mistrent a la voie li Endien qui les condusoient au miels qu'il
                    savoient, mes il n'orent mie grantment alés qu'il contrerent .§{ii}. veilars.</p>
                    <p xml:id="d001l402" n="3" rend="3">Cil fist arester li rrois Alexandre et quant il les ot fait arester, i lor demanda
                    s'il savoient in quelle region nule cosse digne de foy fust a esgarder ne merveilousse.</p>
                    <p xml:id="d001l403" n="4" rend="4">Cil li respondirent et distrent qu'il poroit venir en tiel leu dedens .§{x}. jornés.</p>
                    <p xml:id="d001l404" n="5" rend="5">Il veroit tiel cosse que se il ne la veoit il ne la creeroit, fors que trop estoit
                    la voye grevosse par defaite d'aigue de mener si grans jens ne si grans bestiaill.</p>
                    <p xml:id="d001l405" n="6" rend="6">Bien poroit il aler ot .§{xl}. mille homes et aporter de l'aigue por aucun leu a la
                    fois ou il n'en troveroit.</p>
                    <p xml:id="d001l406" n="7" rend="7">Adonx fu li rois molt liés en son corage et dist as veilars et lor promist grans avoir
                    et lor demanda que ce estoit et uns des veilars li respondi et dist que ce estoit
                    li .§{ii}. aubre qui furent saint par Nostre Sire au tens d'Adan et qu'il avoient
                    tiel vertu qu'il donoient droit respons de toz cosses qui sont demandés en tel mainiere
                    que ne li falut nule riens.</p>
                    <p xml:id="d001l407" n="8" rend="8">Adonx dist li rois Alexandre encontre ses princes que soutil decevance avoient li
                    veilarz porpenssé, dont respondirent li veilarz et distrent et jurerent lor saremens
                    que ce estoit verités.</p>
                    <p xml:id="d001l408" n="9" rend="9">Lor li distrent li prince que seurement pooit departir l'ost, car en tiel mainere
                    estoit destruit la iens li rois Purus qu'i li vinceroit ot la moitié de ses gens quant
                    il voudroit.</p>
                    <p xml:id="d001l409" n="10" rend="10">Adont prist li rois Alexandre .§{xl}. mile homes que a piés que a cival et leysa Tolemeus
                    rois et sires et comanderes de toz li remanans, et li dist qu'il s'en retornast arieres
                    en la cités que Montris estoit apelés, que kief iert de toz Inde et qu'il atendist
                    iloc.</p>
                    <p xml:id="d001l410" n="11" rend="11">Et li rois Purus s'en retornast con li arieres et ensi se departi.</p>
                    <p xml:id="d001l411" n="12" rend="12">Li .§{ii}. veilars qui les conduxoient le menerent toz ensi come il orent devissé
                    por le desert ou li rois Alexandre eüst eu grans sofraite d'aigue si ne fussent parvenus
                    devant et ne le eüssent eü devant aporté.</p>
                    <p xml:id="d001l412" n="13" rend="13">Ensi ala li rrois Alexandre ot ses gens por la grans desertine, si troverent tant
                    de serpens et de bestes sauvages de tantes maineres que nus ne le sauroit conter et
                    dire et de cascune mainere savoient li .§{ii}. veilars li nom au roys Alexandre dire
                    et li conseient coment il et ses gens se defendisent et tant menerent li .§{ii}. veilars
                    li rrois Alexandre par lé parties d'Ynde.</p>
                    <p xml:id="d001l413" n="14" rend="14">Et quant vint au .§{x}. jors, il vindrent ileuc ou li .§{ii}. aubre estoient.</p>
                    <p xml:id="d001l414" n="15" rend="15">Molt estoit biaus et delitables ou li .§{ii}. aubre sacrés estoient, si avoit presque
                    une jornés de planure et de largesse.</p>
                    <p xml:id="d001l415" n="16" rend="16">Si avoit molt des biaus arbres et de beaus bois d'espices et de molt maineres et si
                    avoit homes que iloc demoroient que de cele spices mangoient et ne vistoient que pels
                    de bestes de paterons et de licornes et d'autres bestes estranges.</p>
                    <p xml:id="d001l416" n="17" rend="17">Li rois Alexandre fist demander que gens lors estoient et i lor respondirent que Endien
                    estoient et que ill et toz lor lignee abitoient en cele contree et que onques n'estoient
                    cele grans desertines pasés.</p>
                    <p xml:id="d001l417" n="18" rend="18">Cil home que je vos di, si avoient bien .§{x}. pié de longesse, si estoient plus noir
                    que nule autre cosse du monde, si avoient li dens lonc e reons et agus come ciens
                    et tantost come il virent le roy Alexandre, si le saluerent en lor lenguage et li
                    demanderent qu'il estoit la venus quere et li rois li respondi qu'il estoit venus
                    por veoir li sans aubres del Soleil et de la Lune, et ce estoit la covoitisse de veoir
                    la voie qu'il avoit prisse.</p>
                    <p xml:id="d001l418" n="19" rend="19">Adonc il dist li prestres s'il estoit castez il pooit aler seüremens.</p>
                    <p xml:id="d001l419" n="20" rend="20">Adonc s'en ala li rois Alexandre o toz .§{iii}. cent chivalers de sa mesnee, des plus
                    aus homes qu'il avoit aveuc li, et tuit cil qui n'estoient kastez s'en covenoient
                    retorner arieres et tuit cil qui aveuc luy estoient fist li prestez repondre lor anelz
                    e puis amena li prestez li rois et ses conpagnons ou leuc ou li aubres estoient, et
                    cil leu estoit clos de beaus arbres pleins d'espices tant spesement que al mont n'avoit
                    home ne feme ne nule beste qui en peust paser se ce n'estoit parmi la porte que lli
                    prestes guardoit.</p>
                    <p xml:id="d001l420" n="21" rend="21">Cil leus estoit molt sains et delitables a merveilles, car dedens les rain des aubres
                    ysoit le bausme qui fesoit un ruysels bels et grans et tant bien oilous et tant precious
                    que ce estoit merveilles a noter et a goster.</p>
                    <p xml:id="d001l421" n="22" rend="22">Donc dist li prestes au roy Alexandre qu'il convendroit li demorer au vespre et quant
                    ce vendront au primer ray de la lune que sor l'aubre feroient, donc poroit il demander
                    ce qu'il voudroit, si avroit respons de ce que il desiroit et ausi meïsmemens a la
                    maitinee au soleill levant, quant la prime clarté isiroit.</p>
                    <p xml:id="d001l422" n="23" rend="23">Ceste merveiles que li prestre disoit au rois li paroit mençogne, mes toz fois atendi
                    il jusque a ore de vespre que li prestes disoit que la lune levoit et espandoit ses
                    rais par toz la contree et sakés que kascuns des aubres avoit .§{c}. piés de longesse.</p>
                    <p xml:id="d001l423" n="24" rend="24">En cel leu ne ceoit ne pluie ne tenpeste ne mauvais oyselz ni serpens ne male beste,
                    car tantost con nul i meïst li pies keoit mort.</p>
                    <lb/>
                    <lb/>
                </div2>
                <div2 xml:id="d001c013">
                    <head>
                        <title>12.</title>
                        <abbr>12</abbr>
                    </head>
                    <p xml:id="d001l424" n="tit.">Que la vois des arbres parla a Alexandre et puis coment il s'en parti dolans et tristes.<lb/></p>
                    <lb/>
                    <p xml:id="d001l425" n="1" rend="1">Quant le rois Alixandres oït en tel mainere parler as prestes, il s'aparila por faire
                    sa demandaxon et li prestes li dist qu'il alast a bayser lé fueles des aubres et les
                    brankes tant solemens qui a tere tokoient, puis fist oreixon a ses dex dou soleill
                    et de la lune.</p>
                    <p xml:id="d001l426" n="2" rend="2">Si li respondroient ce qu'il li demanderoit sans nule doutance.</p>
                    <p xml:id="d001l427" n="3" rend="3">Et li rois li demanda se li aubres li responderoient en lenguaje gregois ou endien
                    et li prestes li dist en tiel lenguaje que il li demanderoit en tiel li responderoient.</p>
                    <p xml:id="d001l428" n="4" rend="4">Et endementers qu' il parloient en tel mainere, li rais de la lune aparut et ferit
                    en la sovrane partie de l'aubre et tantost dist li preste au rois Alexandre et a .§{ii}.
                    ses conpagnons qui aveuc luy estoient tant soulemens qu'il gardesent aut a la clarté
                    des aubres et pensast ce qu'il li voloit demander et qu'il demandast et li aubres
                    li responderoit.</p>
                    <p xml:id="d001l429" n="5" rend="5">Et adonc regarda li rois entor l'aubre qu'il ne fust aucuns respost qui li repondist
                    et qu'il ne fust en tel mainere deceüs et ne vit nule creature.</p>
                    <p xml:id="d001l430" n="6" rend="6">Si se traist avant li rois Alexandre et si lor demanda s'il a sa mere Olinpiades et
                    a ses seror retorneroit vif et s'il avroit la signorie de toz li monde ausi come il
                    estoit endivinés et quant il ot ce dit en indien languaje, li aubres li respons et
                    dist: «Rois Alexandre, que onques en bataile ne fus vencus ne ne seras, tu seras sire
                    clamez de toz li monde et auras la segnorie ançois que soit li jors de la fin, mes
                    tu n'entreras jamés vif en ta contree ne ne veras tes seror ne ta mere.»</p>
                    <p xml:id="d001l431" n="7" rend="7">Et quant ce oït li rois Alexandre, si s'en merveila molt, si en fu molt esbaïs en
                    son corage et mout l'inoia de ce qu'il n'estoit venus toz sol as aubres, car si ami
                    et si conpagnon qui ot li estoient ploroient tendremens por ce qu'il le veoient ensi
                    dolent de la vois de l'aubre qu'il avoit oÿe, mes li rois Alexandre lor dit et por
                    promesse et por menace et lor comanda qu'il ne demenasent nul dolor ne ne deÿsent
                    a nulz li respons de l'aubre ne ne descovrisent.</p>
                    <p xml:id="d001l432" n="8" rend="8">Puis se traist avant et dist ou il moroit et en quell maynere et la vois li dist en
                    grejois por ce que en grezois l'avoit demandés: «Alexandre, la fin de ton aage aproke,
                    car au kief d'un an et .§{viiii}. mois moras tu sans faille en Egipte, si t'ociront
                    ot venin cil cuy tu plus t'en fieras que en nul autre.»</p>
                    <p xml:id="d001l433" n="9" rend="9">Quant Alexandre oït cele vois ensi apertement dire cele parolle, il recomença molt
                    tres durement a plurer et demener grans dolor por la vois qu'il avoit oÿe et si ami
                    troy, Perdicas, Philotes et Holitinas, isemens en firent grans duel et le rois ne
                    se dotoit riens d'elz ne d'on qu'il eüst que oucire le deüst par malle voliance.</p>
                    <p xml:id="d001l434" n="10" rend="10">Ainçois cuydoit qu'il deüst por luy morir s'il fust besoing.</p>
                    <lb/>
                    <p xml:id="d001l435" n="11" rend="11">Atant se parti li rois des aubres et vint la ou si conpagnon l'atendoient, qui mout
                    furent dolans quant il le virent si doloros, mes por tant ne remist il mie qu'il ne
                    fist metre por manger et ja n'eüst il volenté de manger, si manja il molt longuemens
                    por reconforter ses conpagnons qu'il ne demenasent duel.</p>
                    <p xml:id="d001l436" n="12" rend="12">Aprés ce que il ot mangé, se couka il toz vestuz et kaucés por ce que a la jorné fust
                    tost aparilés por aler a l'aubre por oïr s'il avroit encor autre cose et poüst entendre
                    que plus li fust reconfortable.</p>
                    <p xml:id="d001l437" n="13" rend="13">Et bien sakiés qu'il ne dormit gaires celle nuit li rois Alexandre, ançois pensa molt
                    a s'aventura qui molt li senbla cruelz.</p>
                    <p xml:id="d001l438" n="14" rend="14">Tantost con li jors aparut, se leva li rois Alexandre, si apela ses conpagnons qui
                    encore dormoient, qui aveuc luy avoient esté as respons de l'aubre a la vespre, et
                    esveila li prestre qui encore gisoit toz estendus et sakés que en quel leu qu'il fust
                    sans coverture il i rajenovrast, car il vivoit d'espices et de basme et d'une bele
                    aigue qui rencorsoit en cele contree et molt sane, por coy il vivoient d'aage sans
                    nulle malatie .§{iii..c}. ans et plus vigorossement.</p>
                    <p xml:id="d001l439" n="15" rend="15">Si n'avoient autres vesteüres ne autres coutres ne coysins por dormir, mes soulement
                    les peles de lé bestes.</p>
                    <lb/>
                    <lb/>
                </div2>
                <div2 xml:id="d001c014">
                    <head>
                        <title>13.</title>
                        <abbr>13</abbr>
                    </head>
                    <p xml:id="d001l440" n="tit.">Que Alexandre ala autre foiz as arbres et des mervoiles qu'il trova tantost qu'il
                    fu partiz des arbres et coment li rois Porrus fist au roi Alexandre mavés senblant.<lb/></p>
                    <lb/>
                    <p xml:id="d001l441" n="1" rend="1">Quant Alexandre ot les prestes esveillés, il entra dedens li clostre de sains aubres,
                    qui estoient enclost de molt biaus aubres, si aloit por savoir qui estoit cil por
                    cuy il devoit recevoir mort et a quel fin sa mere et ses serors vendroient et tantost
                    con il fu venus et ot fait ses orixons selonc la costume qu'il souloit faire, adonc
                    estoit li solaus levés et comença a ferir ses rais al raim souvrains de l'aubre, et
                    Alexandre demanda qui seroit cil qui l'ociroit et a quel fin sa mere Olinpias et ses
                    seror vendroient et li aubre li respondi en lenguaje gresois: «Rrois Alexandre, se
                    je ceus qui te covoitent a occir te nomoye et demostroie, tu t'en poras garder asés
                    ligerement et si en seroit remué la destiné que venir devroit, mes ce ne feroie.</p>
                    <p xml:id="d001l442" n="12" rend="12">Ses tu por coy ? Car li deu se coroçeroient, mais bien sakes que par venin t'ociront
                    .§{iii}. de tes homes que tu meus t'en fieras et ce sera au terme d'un an et .§{viiii}.
                    mois, ne ce ne pos tu ne por toy ne por autre trespaser en mile mainere.</p>
                    <p xml:id="d001l443" n="13" rend="13">Ta mere finera laidemens ne ja li cors de li n'avra sepouture, ainçois sera ses cors
                    abandonés as ouxelz sauvage cuy il sera viande.</p>
                    <p xml:id="d001l444" n="14" rend="14">Mes tes serors seront bienoürés et viveront long tens en grant seignorie.</p>
                    <p xml:id="d001l445" n="15" rend="15">Or te garde bien que tu ne me domandes plus, ne ne t'areste plus en nos forest, mes
                    mantenant repaira en Inde a li rois Purus et a tes gens qui t'atendent.»</p>
                    <p xml:id="d001l446" n="16" rend="16">Et tantost dist li prestes au roys qu'il se partist e ne trespasast le comandament
                    des sans aubres.</p>
                    <p xml:id="d001l447" n="17" rend="17">Donc se parti li rois Alexandre et s'en vint a ses conpagnons qui defors l'atendoient
                    et as .§{ii}. veilars qui avec els estoient et prist congié des prestes et se mist
                    a la voye por retorner en Inde et comanda bien a ses conpagnons stroitement qu'il
                    celesent ce qu'il avoit oü as aubres.</p>
                    <p xml:id="d001l448" n="18" rend="18">Li Endiens se traoient vers li rois, car volenters l'esgardoient et sentoient ses
                    dras qui estoient plens d'odor et pensoient que onques nule creature humaine ni de
                    strange païs n'avoit esté en celle contree et clinoient vers li ensi con il fust uns
                    dex.</p>
                    <p xml:id="d001l449" n="19" rend="19">De ce lor rendoit Alexandre grace e merci e molt li pleysoit la grans honorance que
                    i li portoient.</p>
                    <lb/>
                    <p xml:id="d001l450" n="20" rend="20">Puis se mist a la voie li rois et ses conpagnons e si n'orent mie alés plus que ore
                    de tierce qu'il vindrent en une valee qui Jorda estoit apelez ou il avoient serpens
                    qui avoient en lor cols molt smeraudes molt grosses et bielles et por cil serpens
                    estoit toz celle valee abitee d'oyselz grans.</p>
                    <p xml:id="d001l451" n="21" rend="21">Cil oyselz estoient par senblance demi oyselz e demi lions, car il avoient et coe
                    et crope e lé .§{ii}. pié d'arieres de lion, e le cief e les ailes e les .§{ii}. pié
                    d'avant avoit d'oyselz.</p>
                    <p xml:id="d001l452" n="22" rend="22">Si abitoient en cele contree por cels grans serpens qui les ocioient et mangoient
                    et de celz oysels n'avoit gaires venu, mes tant firent Alexandre envers lé Indiens
                    qu'il pristrent .§{ii}. de cels oyselz e puis li donerent au roy Alexandre que molt
                    lé gueredona d'or et d'argent et puis lé prist et lé fist bien enkaener et lor fist
                    faire .§{ii}. cases de fust, et lé mist dedens et lors lé menerent ensi en Inde la
                    moiene et cil d'Inde l'apeloient oyselz farnons, mes nos l'apelons oyselz grifons.</p>
                    <p xml:id="d001l453" n="23" rend="23">Et sakés qu'il tant petit ains ore de none vint il a la montaigne ou naysoit les poivre
                    blanc e meïsmemens li noir.</p>
                    <p xml:id="d001l454" n="24" rend="24">La en aut en cele montaigne est si grans ardor, au tens d'iver que la froydure est
                    en autre tere, que nus n'i puet arester por la grans serpentine qui est delés celle
                    grant montaigne.</p>
                    <p xml:id="d001l455" n="25" rend="25">Par la valee passa Alexandre et s'en vint en une contree ou abitoient une gens qui
                    estoient apelées Sires: ceste gens estoient noir come more, si estoient molt bone
                    gens, toz la meilors dou monde, car en toz la contree n'avoit nul homecide ni avoutres
                    ne n'en avoit jamés cascuns que une feme et cele tenoit a jors de sa vie et se cele
                    li moroit par aucune mesaventure, il ne prenoit jamés plus et toz ausi fesoit la fame,
                    et vivoient tant solemens de kar et de bestes et de bones erbes que avoit asés en
                    cele contree.</p>
                    <p xml:id="d001l456" n="26" rend="26">De cele gens mena avec soy li rois Alexandre, que li enseignoit droitement la voie,
                    et cil li menerent par la partie devers li mont de Scorpion en josques a Purus li
                    rois en Inde la anciene.</p>
                    <p xml:id="d001l457" n="27" rend="27">Mes ançois qu'il y parvenist vit il molt mainere de serpens et d'autres bestes sauvages
                    et si trova une mainere de bestes qui estoient de façon de ceval, et de piés et de
                    coes et de cors et de testes, mes en mi li front avoient un cor forz et aguz, si fort
                    k'a poine pooit nule armeure a li durer.</p>
                    <p xml:id="d001l458" n="28" rend="28">Et por ce estoit il apellez Unicor.</p>
                    <p xml:id="d001l459" n="29" rend="29">Donc conbati Alexandre ot toz ses gens contre cele beste qui venoient ot le kief enclinés
                    devant, con se ce fust tout sauvages et si feroient en les escus des chevaliers et
                    des serjans et lé pasoient ensi con s'il fust un glaive amolus, mes puis que li cors
                    estoit asis ne se puet remuer, ensi estoient toz mort mantenant.</p>
                    <p xml:id="d001l460" n="30" rend="30">Si agreverent molt les gens Alexandre, mes a la fin morirent de celle bestes .§{viii}.
                    mille et .§{iiii}. cent et .§{l}. et puis s'en torna li rois Alexandre ot ses gens
                    et tant alerent qu'il vindrent au rois Purus ot cuy les gens Alexandre estoit remises
                    o Tolomeu et quant furent venu, si orent grans feste faite et Purus demanda molt lé
                    gens Alexandre et Alexandre meïsmes des merveiles et de nouveles qu'il en parfont
                    partie avoient veüe d'Inde et si distrent asés kar asés en avoient veües, mes li rois
                    Alexandre n'estoit mie si aitiés con il soloit par les nouveles qu'il avoit entendues
                    das aubres ne oïes.</p>
                    <p xml:id="d001l461" n="31" rend="31">De ce que li rois Alexandre estoit ensi desaités se mist Purus grans poyne por savoir,
                    mes il ne trova qui lli vousist dire ne fere entendre.</p>
                    <p xml:id="d001l462" n="32" rend="32">Li rois Purus savoit bien que ce estoit par les arbres qui lli avoit prononciés aucune
                    cose de desconfort.</p>
                    <p xml:id="d001l463" n="33" rend="33">De ce parlla Purus a ses homes et lor dist que li roy Alexandre avoit tel nouvelles
                    eü que ne li plesoient mie et se il li loient qu'il se conbatroit encores ot li et
                    que bien tost en poroit avoir la vitoyre, car li rois Alexandre ne fust ensi bosmés
                    se ne ce fust qu'il a eü aucun respons des aubres qu'il sera desconfis en ceste regne.</p>
                    <p xml:id="d001l464" n="34" rend="34">Et tantost il comença estre plus engrés envers les gens Alexandre et dist a ses homes:
                    «Ja se Dieu plest ne portera mon tresor ne mon avoir defors mon regne.»</p>
                    <p xml:id="d001l465" n="35" rend="35">Et de ce s'aparçut bien Alexandre que molt en i ot le cor felon et bien pensoit que
                    por son mesaisse estoit venu au roys Purus ceste mauveysse pensee.</p>
                    <p xml:id="d001l466" n="36" rend="36">Lor dist li rois Alexandre au rois Purus qu'il ne fust en nulle male suspicion de
                    li et qu'il se conbatroit o li li cors a cors, ses gens a gens et que de ce ne queÿsent
                    longue demorance.</p>
                    <p xml:id="d001l467" n="37" rend="37">E Purus, qui estoit molt ardiz et fort, vit que li rois Alexandre estoit molt desconfortés,
                    si li cuyda il bien veincre.</p>
                    <p xml:id="d001l468" n="38" rend="38">Donc dist il au roy Alexandre qu'il se voloit conbatre a li a cors a cors et qu'il
                    ne voloit qu'il portast son tresor en tel mainere fors de son regne et ensi s'aresterent
                    de la bataille et pristrent jors por conbatre et firent asenbler lor gens por veoir
                    la bataile qui estoit devises.</p>
                    <p xml:id="d001l469" n="39" rend="39">Lor jura li rois Alexandre ses dex que s'il ne pooit veincre Purus en cele bataille
                    que ja ne scanpast sans mort.</p>
                    <lb/>
                    <lb/>
                </div2>
                <div2 xml:id="d001c015">
                    <head>
                        <title>14.</title>
                        <abbr>14</abbr>
                    </head>
                    <p xml:id="d001l470" n="tit.">Que Alixandre se conbati au roi Porus et l'ocist et coment la roïne Candace conut
                    Alexandre et li fist rices presanz et coment il prist Amazonie et lai fu feruz d'une
                    saiete.<lb/></p>
                    <lb/>
                    <p xml:id="d001l471" n="1" rend="1">Quant vint au jor de la bataille, li .§{ii}. roy vindrent bien armé et bien aparillié
                    a lor mainere por conbatre et tantost con il s'entrevirent, il urterent li ceval des
                    esperons et se ferirent primerement des glaives molt duremens et aprés mistrent mains
                    a lié spés trankans, si requirent molt li uns a l'autre, mes a la fin li rois Alexandre
                    conquist Purus et l'oucist, qui volenters avroit merci trovés avec li rois Alexandre
                    si la eüst otroié.</p>
                    <p xml:id="d001l472" n="2" rend="2">Dont ot Alixandre toz Ynde misse a sa seignorie et prist l'or et l'argent et les grans
                    rikeces qui estoient tantes que nus ne savoit dire ne conter et quant il ot ses gardes
                    misses es cités et es castelz et es grans forteresces, il s'en vint vers Tiope a la
                    roÿne Candace qui tenoit le regne de Tiope.</p>
                    <p xml:id="d001l473" n="3" rend="3">Celle roïne estoit tant belle c'a poyne peüst l'en trover si bele creature.</p>
                    <p xml:id="d001l474" n="4" rend="4">Ceste roÿne Candace avoit oÿ dire la grans renomee dou rois Alexandre, si l'avoit
                    molt amés en son corage, por ce avoit ele envoyé un meistre molt bon taileor qui fist
                    une ymage a celle meïsme senblance et en cele meïsme façon que li rois Alexandre estoit,
                    et de ses contenances et de color et de vesteüres, en tel mainere que en toz le monde
                    n'avoit nul home qui eüst veü li rois Alexandre qui ne le peüst conoistre par cele
                    ymage a sa senblance in cele meïsme façon.</p>
                    <p xml:id="d001l475" n="5" rend="5">E puis s'en retorna et dona l'image a la roÿne e la roÿne le regarda molt e molt li
                    plot et bien le garda coment cele cosse qu'elle avoit fort kiere.</p>
                    <p xml:id="d001l476" n="6" rend="6">Ceste roÿne Candace ot .§{ii}. filz, li uns ot non Candiolus et li autres Garigarus.</p>
                    <p xml:id="d001l477" n="7" rend="7">Cist .§{ii}. enfans avoient andeus femes.</p>
                    <p xml:id="d001l478" n="8" rend="8">Candiolius avoit feme une aute damoyselle, si li avoit tolue un aut prince qui tenoit
                    grans tere eus Etyope et Ynde, et Garogarus avoit a fame une fille li rois Purus.</p>
                    <p xml:id="d001l479" n="9" rend="9">Adont quant Alexandre s'en venoit par la profonde Ynde, si vint a li Candiolus en
                    l'ost por plaindre a luy de sa feme qui li estoit tolue et ravie, et tantost conta
                    au roy toz sa besogne, coment la cose estoit alee, et li pria qu'i li aidast et secorust.</p>
                    <p xml:id="d001l480" n="10" rend="10">Dont dist li rois Alexandre qu'il estoit bien raixon qu'il li envoiast secors et que
                    se li pleïst que il meïsme vendroit o tant de gent com il voudroit.</p>
                    <p xml:id="d001l481" n="11" rend="11">Parmanides s'en vint a son seignors qu'il prendist jens et aidast le jovencels de
                    la onte que cil li avoit faite et si li rendist sa feme.</p>
                    <p xml:id="d001l482" n="12" rend="12">La si apela li rois Alexandre Antigonum et si s'en ala avec Candiolus a cuy il ot
                    enquis bien de ssa tere la puisance et de sa contree.</p>
                    <p xml:id="d001l483" n="13" rend="13">Tant ala li rois Alexandre qui Antigonus se fesoit apeler qu'il vint en la cités ou
                    estoit cil qui la fame Candiolus avoit tolue.</p>
                    <p xml:id="d001l484" n="14" rend="14">Si asist la cités tant qu'il la prist par force et quant il ot pris la cités, il rendi
                    sa fame a Candiolus e meïsmemens prist celuy qui avoit tolu la fame.</p>
                    <p xml:id="d001l485" n="15" rend="15">A la porte de la cité pendi li duc.</p>
                    <lb/>
                    <p xml:id="d001l486" n="16" rend="16">Aprés ce mena Candiolus li rois Alexandre en sa cité qu'il cuida que ce fust Antigonus
                    et le mena veoir la roÿne Candace sa mere, qui contre li estoit venue une grant piece,
                    et tantost come ele le vit et ses filz li ot dit que ce estoit Antiognus, uns des
                    chevaliers le roy Alexandre, elle sot tantost que ce estoit li rois Alexandre.</p>
                    <p xml:id="d001l487" n="17" rend="17">Lor le mena la roÿne Candaces por la main en sa cités et en ses rikes sales, puis
                    le mena en ses rikes canbres tot sol a sol et li mostra l'image que ele avoit faite
                    a sa senblance, puis li dist: «Rois Alexandre, ce poés vos veoir que je estoie molt
                    covoitosse de parller a vos et de vos veoir quant je vos fis contrefaire en ma presence,
                    car en nule mainere ne pooie plus faire et vos que toz le mont avés en balie vostre,
                    ne vous celés mie vers moy qui suy vostre feme et qui suy tenue de guerdon rendre
                    de la fame que vos avés a mon fils rendue, et si aiés nule dotance que je ay un fils
                    qui la fille li rois Purus avoit a fame qu'il vos occist por cil meffait.»</p>
                    <p xml:id="d001l488" n="18" rend="18">Donc regarda li rois Alexandre l'image a grans merveille e puis la roïne Candace,
                    qui molt se merveila de sa grans beautés et qu'elle s'umilia a fere sa volenté et
                    de li onorer, si se descovri et dist qu'il estoit Alexandre.</p>
                    <p xml:id="d001l489" n="19" rend="19">Aprés ceste parolles la roïne Candaces mena Alexandre en ses sales par la main ou
                    les tables estoient misses.</p>
                    <p xml:id="d001l490" n="20" rend="20">Si se sey a manger ot grans joie et quant il mangoient et bien et en pais, Carogarus
                    dist a sa mere que ce estoit meïsmes li rois Alexandre que Porus avoit ocis cuy file
                    il avoit a feme, mes s'il pooit, il en pendroit la venjance.</p>
                    <p xml:id="d001l491" n="21" rend="21">Dont li respondi li roÿne et dist que ce ne pensast onques car ce n'estoit il mie,
                    mes estoit un sien chevalier qui Antigonus estoit apelez et quant ele ot ce penssee,
                    ele fu primeremens a parlement avec le rois Alexandre et se mist ele et sa tere a
                    sa volenté et quant vint a lendemain que le rois s'en voloit aler, ele li dona de
                    biaus dons d'or et d'argent et de pieres preciouses et li dona .§{cccl}. olifans et
                    .§{vi}. olipars privés et .§{iiii}. .§{xx}. kiens molt bons et .§{cc}. panteres et
                    molt d'autres bestes privees qui molt estoient de cruosse nature cant eles estoient
                    sauvages.</p>
                    <lb/>
                    <p xml:id="d001l492" n="22" rend="22">Aprés se parti li rois Alixandre de la roÿne et s'en vint vers les Arestiniens et
                    les Agogociens et les desconfist par sa bone chevalerie et ardie et en bataile usee.</p>
                    <p xml:id="d001l493" n="23" rend="23">As Confien il trova grans gens asenblés, car il en ot bien .§{ii}. cent mile qui rendirent
                    molt grans estor, mes a la fin furent il desconfit a quel que poyne.</p>
                    <p xml:id="d001l494" n="24" rend="24">D'iloc s'en alla li rois Alexandre au fluns et desconfist lé Geniens et lé Tebiens
                    et lor cité que Keikules avoit fondee et puis corut jusque au grans ocean parmi cel
                    flums a grans navie.</p>
                    <p xml:id="d001l495" n="25" rend="25">Adons s'asenblerent totes les gens de cele contree qui bien furent .§{iiii}. .§{xx}.
                    mile a piés et .§{xx}. mile a keval.</p>
                    <p xml:id="d001l496" n="26" rend="26">O cels se conbatirent li Macedoniens longement et molt en furent mort et molt perdi
                    li rois Alexandre de ses princes, mes a le fin furent mit si home mort et desconfit.</p>
                    <p xml:id="d001l497" n="27" rend="27">Quant li rois Alexandre ot toz cele gens desconfites et mortes et s'en vint a le cités
                    qu'il trova fetes de murs et de nobles forteresces et le trova bien garnie de jens
                    dedens la cités e nulz ne se mostroit as murs.</p>
                    <p xml:id="d001l498" n="28" rend="28">Adons fist li rois droicier une esciele et monta sur le murs et si saili dedens la
                    cités entre ses enemis qui s'escondoient et tantost furent a li de toz pars et tant
                    la combatirent c'a poyne pooit l'en croyre qu'il se peüst estre tant mantenus et coment
                    il puet sostenir les cols des dars et des espleus qu'il li lançoient et tantost s'en
                    vint Alexandre a une cantonee de mur et la grans crie qui entor luy estoit fu oÿe
                    de cels defors et mantenant qu'il l'oïrent briser o itant, il li vindrent ayder.</p>
                    <p xml:id="d001l499" n="28" rend="28">Adonc fu prisse la cités e tantost fist ocire et depecier totes les gens et homes
                    et femes et enfans et les murs abatre et enbraser la cités.</p>
                    <p xml:id="d001l500" n="30" rend="30">D'iloc se parti li rois Alexandre ot grans navie et s'en vint au grant ocean, mes
                    ançois qu'il i venist, trova il une grans cité de cuy estoit rois et sires Abira et
                    de toz cele contree molt se deffendirent ot saietes enveninés qui ocistrent molt des
                    gens Alexandre, mes li rois reconuit un qui fexoit boire, donc venoient il et cil
                    qui en bevoient erent tantost gari dou venin et ensi ne dotoient le venin.</p>
                    <lb/>
                    <p xml:id="d001l501" n="31" rend="31">Adonc fist tant qu'il pristrent cele cités par force et mantenant fist destruire toz
                    les gens et la cité et la contree.</p>
                    <lb/>
                    <lb/>
                </div2>
                <div2 xml:id="d001c016">
                    <head>
                        <title>15.</title>
                        <abbr>15</abbr>
                    </head>
                    <p xml:id="d001l502" n="tit.">Que Alixandre se fist avaler el fons de la mer et aprés se fist porter en l'air as
                    grifons et puis s'en vint en Babilone et la conquist.<lb/></p>
                    <lb/>
                    <p xml:id="d001l503" n="1" rend="1">Quant li rois Alixandre ot toz environés parmi li fluns d'Ynde et fu venus jusques
                    au grans ocean qui toz le mont environe, e illoc toz lé diverses contrés conquisses
                    et somise soz sa segnorie si come vos avés entendus ça arieres, il comanda qu'il fust
                    fait une grant colone d'or et mise en la deraine tere d'Inde sor le mer par demostrance
                    qu'il avoit jusques iloc conquis et soumis soz sa seignorie.</p>
                    <p xml:id="d001l504" n="2" rend="2">Aprés ce comanda tantost li rois Alixandre qu'il fust fait une grans kase de voir
                    et bele et cliere et grosse e fort et fust tant grans que uns hom peüst ester dedens
                    o toz ses hernois a aisse et fist faire une grans caene ou la fist bien lier et fermer
                    qui estoit longe .§{c}. braces et plus, e puis comanda une de ses nés entrer au grans
                    mer ocean et quant la nés ot pasés la fose dou fluns, si entrerent tant solement aveuc
                    luy Tolomeus et Kasander et li mariner qui lla guioient.</p>
                    <p xml:id="d001l505" n="3" rend="3">E puis s'en ala ens l'ocean jusques .§{ii}. lieues en mer, donc entra Alixandre ens
                    la casse de voir e puis se fist caler devers le mer tant com la caene estoit longe.</p>
                    <p xml:id="d001l506" n="4" rend="4">Adonc vit il la grans habondance des poysons de diverses manieres et iloc prist il
                    l'afaire des chevaliers, ce cant une mainere de poysons aloit por conbatre as antres.</p>
                    <p xml:id="d001l507" n="5" rend="5">Se une esciele ne poroit durer, l'autre la secoroit et ensi en venoient d'une part
                    et d'autre tant con il estoient tant que une partie estoit esconfite et ensi demora
                    jusques a la nuit.</p>
                    <p xml:id="d001l508" n="6" rend="6">Et quant vint a la nuit, si corla la caene et maintenant fu levés sus et lor dist
                    toz quant qu'il avoit veü en l'aigue, et puis se pensa il la nuit qu'il voloit veoir
                    l'air et quant vint a l'endemain, si fist il sor la planure dou sablon qui sor la
                    marine de l'Ocean estoit, qui estoit larges de kascune partie plus de .§{ii}. jornees,
                    donc fist faire un vaxel de fust biaus et larges tant qu'il poïst dedens entrer e
                    puis fist prendre .§{ii}. porcelés et lé fist lier as .§{ii}. groses lances et fist
                    faire .§{ii}. kaenes et lier bien li vasel e cil vaxiaux estoit reons con un ouf,
                    si avoit .§{ii}. pertuis par out il mist les lances qui portoient li porcel, puis
                    entra dedens li rois Alixandre e puis qu'il fu dedens il fist lier .§{ii}. oysels
                    grifons ot cele kaene grosse a cel vaxel.</p>
                    <p xml:id="d001l509" n="7" rend="7">Cill grifons estoient molt afamés, donc lor mostra li rois Alixandre lé porcels e
                    quant li oysel le virent qui grans faim avoient, il s'esmurent tantost a voler por
                    prendre cel porcel qu'i voloient prendre et toz fois voloïent en aus a plus a plus
                    qu'il cuydoient atendre les porcels e si volerent il jusques ore de midi et quant
                    vint a ore de midi que li soleil l'escaufoit molt duremens tant qu'il ne pooit plus
                    durer e qu'il estoient tant monté en sus que ses gens ne le purent veoir et il ot
                    molt veü et coneü de l'air et qu'il ne veoit ne montagnes ne planure ne nulle autre
                    cosse fors li ciel et l'air, il comença de cliner li porcels vers li oisel grifons.</p>
                    <p xml:id="d001l510" n="8" rend="8">Cant li oysel orent cel porcels pris, il se devalerent aval o toz lé porcels et le
                    vaxel et vindrent toz droit entre les gens Alixandre et quant li oyselz furent yloc
                    keü que mangé avoient li porcels, il se reposerent volentiers.</p>
                    <p xml:id="d001l511" n="9" rend="9">Adonc vindrent cil qui a li oysel donoient a manger, si lé pristrent e lé retornerent
                    en lor gages qu'il soloient ester et mantenant li rois ysit dou veysel qui molt en
                    fu liés et si princes ausi qui menerent grans joie et puis tantost furent mises les
                    tables por manger a grans desduit.</p>
                    <p xml:id="d001l512" n="10" rend="10">Adonx fist il metre en escrit toz cestes mervoiles et toz quant qu'il avoit fait ne
                    conquisté et quant il ot ce fait, il se mist en voye por retorner en Egipte et s'en
                    vint ot sa grant host en Babiloine qui senbloit que ce fust la plus honorés cités
                    dou monde et tantost li fu la cités rendue a sa volenté et toz les gens dou monde
                    par sa grans renomee li mandoient en cele grans contree li treü et lor mesages et
                    cil de Bisance et cil de Kartages et de Romes et de toz les princes dou monde, qui
                    por paor qui por amor, et tant en venoient a Babiloine que toz le kemin en estoit
                    couvert.</p>
                    <p xml:id="d001l513" n="11" rend="11">Adonc fist il mander que si prince et si baron fusent au jors de la soe nativitez
                    en Babiloine ot lor bieles conpagnies, car en cel jor vodroit porter corone et fere
                    coroner .§{xii}. de ses barons a roy.</p>
                    <p xml:id="d001l514" n="12" rend="12">Il avoit doné .§{xii}. de ses regnes qu'il avoit conquistés en le partie d'Orient,
                    si avoit en kascune une cité edifiee qui de son nom avoit nom Alixandre et bien sakiés
                    qu'il n'avoit mie adonc oblié li respons de l'aubre qui sa mort avoient devinee et
                    dite, mes il cuydoit certainement que li deu li eüsent remué sa destinee e ne cuydoit
                    que nul hom osast entreprendre par felonie ne porpenser de tolir li la vie et en cremoit
                    il molt la mort qui li estoit devinee, mes par toz ce ne failoit il rien de sa noblece,
                    ains avoit il asenblez toz ses amis et ses barons estranges et princes, par mantenir
                    grans cort, la gregnors qui onques fust veüe en toz le monde.</p>
                    <lb/>
                    <lb/>
                </div2>
                <div2 xml:id="d001c017">
                    <head>
                        <title>16.</title>
                        <abbr>16</abbr>
                    </head>
                    <p xml:id="d001l515" n="tit.">Que li rois Alixandres perdi la vie por le venim que li serf li donerent a boivre.<lb/></p>
                    <lb/>
                    <p xml:id="d001l516" n="1" rend="1">E a cel jors que li rois Alixandre doutoit plus aperdre la vie selonc la parolle qu'il
                    avoit entendue des aubres, cil comanda ses gens et ses plus kier amis qu'il servisent
                    devant li a table et i le firent volenter.</p>
                    <p xml:id="d001l517" n="2" rend="2">Mes Antipater cuy il avoit enkargé toz Grece a garder et sosmisse a sa segnorie et
                    Devinuspater cuy il molt amoit et li avoit promis a cascuns de fer porter corone,
                    li donerent en cel jor a boivre venin par qu'il perdi la vie.</p>
                    <p xml:id="d001l518" n="3" rend="3">Mes ains qu'il fust mors, si firent jugement de cels que li donerent le venin et qu'il
                    fusent doné as kiens a manger et puis fist venir devant soy ses barons et lor dona
                    li regne qu'il avoit conquises a cels qui loiaument l'avoient servi et lé fist coroner
                    et porter corone devant li ançois qu'il morist et puis comanda qu'il fust portés en
                    Macedoine, ou il fust portés et durement plorés devant sa mere et de ses serors et
                    puis fu fais ardre e puis fu mis li cors en cendre et [...] li cors en une tres rike
                    sepouture d'or.</p>
                    <lb/>
                    <lb/>
                </div2>
                <div2 xml:id="d001c018">
                    <head>
                        <title>17.</title>
                        <abbr>17</abbr>
                    </head>
                    <p xml:id="d001l519" n="tit.">En qiex terres aprés la mort le roi Alixandre si baron se departirent.<lb/></p>
                    <lb/>
                    <p xml:id="d001l520" n="1" rend="1">Tolomeus fu li premers rois que Alixandre li roys fist coroner et le fist rois d'Alixandre
                    la grans en Egipte, li premerain de Babiloyne, et le fist sire d'Aufrique et de Arabie.</p>
                    <lb/>
                    <p xml:id="d001l521" n="2" rend="2">E Filotes fu coronés d'Alixandre en Felice et des Meogaciens, une gent molt rike et
                    noble.</p>
                    <lb/>
                    <p xml:id="d001l522" n="3" rend="3">Minceneiles fu coronés d'Artine d'Alixandre en l'autre Egipte qui est desore Babiloyne
                    envers le mer Rouge.</p>
                    <lb/>
                    <p xml:id="d001l523" n="4" rend="4">E Filopater fu coronés d'Alixandre en le roiaume qui estoit et de Sikies sor le fluns
                    en cel leu ou Daires fu esconfis.</p>
                    <lb/>
                    <p xml:id="d001l524" n="5" rend="5">Antipatrus fu coronés d'Inde et de Mede la grans ou estoit la grans rikese que nus
                    ne le poroit dire et Alixandre la rike.</p>
                    <lb/>
                    <p xml:id="d001l525" n="6" rend="6">Perdikas fu coronés d'Alixandre la menor en Mede, ou fu mort Bucifal li bon keval
                    le rois Alixandre que Porus ocist.</p>
                    <lb/>
                    <p xml:id="d001l526" n="7" rend="7">Ascanus fu coronés d'Alixandre en Persse qui est sor le grans fluns qui Dayres fu
                    esconfis e mort.</p>
                    <lb/>
                    <p xml:id="d001l527" n="8" rend="8">Antigonus fu coronés d'Alixandre la grans en Aufrique sor li fluns del Tigre.</p>
                    <lb/>
                    <p xml:id="d001l528" n="9" rend="9">E Heratus fu coronés d'Alixandre en Pasilen et en Sike la sotaine e Leoines ses freres
                    d'Aufrique la menor.</p>
                    <lb/>
                    <p xml:id="d001l529" n="10" rend="10">Feminader fu coronés d'Alixandre en Capadoce et en Pafagoine avec son frere Eumenidus.</p>
                    <lb/>
                    <p xml:id="d001l530" n="11" rend="11">Arimatus fu coronés d'Alixandre en la menor jusque en Traces et Esculis ses freres
                    fu aveuc luy.</p>
                    <lb/>
                    <p xml:id="d001l531" n="12" rend="12">Kaxander fu coronés d'Alixandre en la tere de Karien en Perse et Antipatrus ses freres
                    et ensi se departirent de toz lé jens li rois Alixandre in Macedoine et en Greces.</p>
                    <p xml:id="d001l532" n="13" rend="13">A ses autres barons et chevaliers dona il o rike province o rike cités et tant en
                    dona quar trop en avroit que dire, mes il ne remist mie gransmens en pais, car kascun
                    segneroit li uns l'autre et toz ce fu la premere okeyson que li rois Alixandre fist
                    comandament ançois qu'il morist que tuit li prixon fusent delivrés et franc, car cuy
                    devroit estre segnors de Greces cremoient que se li aut homes de lé teres fusent desprisonés
                    qu'il se peneroient de lor ontes venger et si firent il propremens en Grece car cil
                    d'Atenes qui furent desprixonés se releverent contre Antipatrus que tenoient toz Grece,
                    si orent l'aïe de cel da Arges et de cels de Corintes et de plusiors autres cités
                    de Greces qui li vindrent a l'incontre. Antipatrus avoit mandé por aÿe a Leoynes qui
                    estoit sires en la menor Frige.</p>
                    <p xml:id="d001l533" n="14" rend="14">A cels se conbatirent li Atenien et lé desconfirent et lor tolirent lor grans rikeces
                    et lor grans proies qu'il avoient menés.</p>
                    <p xml:id="d001l534" n="15" rend="15">Si fu ocis meïsmemens li rois Leioynes, ce fu li comencemens de la premere bataille.</p>
                    <p xml:id="d001l535" n="16" rend="16">Li Atenien que de ceste desconfiture furent molt orgoilli desconfirent Antipatrun
                    et puis l'asistrent en un sien kastel et ja ne fusent retornés arieres tant qu'il
                    l'eüssent par force pris, si ne fust une aventure qui lor avint de lor duc qui Leoines
                    estoit només, qui fu ocis par un asaut d'une saiete que cil dedens li chastel li traistrent,
                    et por ce se retornerent arieres li Atenien.</p>
                    <lb/>
                    <lb/>
                </div2>
                <div2 xml:id="d001c019">
                    <head>
                        <title>18.</title>
                        <abbr>18</abbr>
                    </head>
                    <p xml:id="d001l536" n="tit.">De les granz batailles qui furent entre les jenz Alixandre et ses barons.<lb/></p>
                    <lb/>
                    <p xml:id="d001l537" n="1" rend="1">Entretans envaït Perdikas la cité de Kapadoce, si venqui li rois qui Parmenides son
                    freres tenoit en prixon, qui estoit au regne de Panfaglonie, mes Perdicas ne conquist
                    gaires en la cité gueroier ne prendre d'onor ne de vitoire et si fu en grans perils
                    de plaies qu'il recuit, quar quant cil de la cité virent qu'il seroient pris et qu'il
                    ne purent durer, il meïsme buterent le feu en lor viles meïsmes et ardirent lor meysons
                    et lor bestes et lor rikeces por ce que li rois Perdikas ne meïst lor avoir en subecion,
                    mes tantost se parti Perdicas et s'en vint en Grece que Antigonus estoit venus sor
                    Macedoyne.</p>
                    <p xml:id="d001l538" n="2" rend="2">Ançois qu'il se conbatisent, destruit il molt des cités de Macedoyne et molt en releverent
                    et tornerent a Antigonun et por ceste cosse se torna Perdikas o toz son ost en Egipte,
                    mes Tolomeus que le avoit en bailie asenbla toz ses gens et cil de la cités de Cernences
                    s'aparilent d'aler encontre, mes Perdichas s'en torna in Mede et leysa li regne de
                    Grece a Antigonum et entretant Tolomeus et Eumenides asenblerent lor gens por corre
                    un sor l'autre et firent tant et se conbatirent entr'elz que lor gens s'oucistrent
                    poumens ensenbles, mes plus perdi Tolomeus qui ne fist Eumenydus, car lé gens Tolomeus
                    y furent si mortes et desconfites qu'il couvint fuir en Grece a Antipatrun por quere
                    secors et aÿe et li proia et dist que ne li failist mie a cist besoing encontre Eumenidus
                    qui l'avoit kacés de la batailes et ses gens confondues et Eumenidun i fu adolés et
                    ses gens tant mort et navré que s'il voloit aider, ligerement poroit avoir vitoire.</p>
                    <p xml:id="d001l539" n="3" rend="3">A ce s'acorda Antipatrum, si acorda toz ses gens por veincre Eumenidum et ocire, mes
                    quant Eumenidum qui molt estoit vailans et coraços rasenbla toz ses gens et sot certainement
                    qu'i le vencroit, i le contragaita in fort pasajes en tiel mainere qu'il desconfist
                    et ocist une grans partie de ses jens et si josterent il et Netolomeus a cors a cors
                    si qu'il s'entrebatirent de keval et Eumenidum fu molt duremens navrés, mes il ne
                    morut mie et Neutolomeus ot si dures plaies et si duremens fu navrés qu'il en perdi
                    la vie.</p>
                    <p xml:id="d001l540" n="4" rend="4">En celle bataille fu ocis Polipercum, cuy Antipatrum avoit molt kier et l'avoit envoiés
                    o ses gens qui molt estoit pros et ardis et pleins de chevalerie.</p>
                    <p xml:id="d001l541" n="5" rend="5">Entretant envaït Perdikas li rois Tolomeus d'Egipte qui molt grans jens asenblés ot.</p>
                    <lb/>
                    <p xml:id="d001l542" n="6" rend="6">Entre cest .§{ii}. rois ot un grans estor et merveilos meslee et desmesuré, mes a
                    la fin fu Perdicas mort et desconfist d'une joste qu'il fist avec Tolomeus qui li
                    mist li glaive parmi li costez tant qu'il pasa de l'autre part et tantost keÿ mort
                    et toz ses jens seroit prisses o mortes in tel maineres que petiz en scanperent et
                    Tolomeus ot les grans avoir et les bestes.</p>
                    <p xml:id="d001l543" n="7" rend="7">Aprés ceste bataile asembla si grans jens Eumenides et Alcalacus, frere Perdicas,
                    e Efitoalgris qui estoit mortel enemi. Antigonum et Antigonum asembla toz cels de
                    Macedoyne et s'en vint contre Eumenidum.</p>
                    <p xml:id="d001l544" n="8" rend="8">La ot grans bataile et desmesuree et tant i ot mors des gens Eumenidum qu'il se parti
                    par force de bataile et se mist a garentir in fort castel qui ne dotoit mie qu'il
                    deüst estre pris par force, mes quant vit que Antigonus ot ses gens de Macedoyne ne
                    guerpoit li siege, il tramist a Antipatrum qui molt estoit fort a l'incontre de Grece
                    et li manda que s'il le secoroit encontre Antigonus que ne li faudroit d'aÿe au jors
                    de sa vie.</p>
                    <p xml:id="d001l545" n="9" rend="9">Par ceste convenances le secorut Antipatrum ot molt desmesuré gens et tantost com
                    la nouvele li vint a Antipatrum qui sor li venoit, il deguerpi le siege par la grans
                    habondance de jens qui sor lui venoit, mes portant ne fu mie Eumenides aseürés, ançois
                    s'en alla as Graspidiens, unes gens que avoec Alixandre avoit estez in guere et en
                    bataille.</p>
                    <p xml:id="d001l546" n="10" rend="10">Por ce que lor armeüres estoit toz sorargentés, estoient il apelés Graspadiens.</p>
                    <p xml:id="d001l547" n="11" rend="11">Ceste gens estoit mout ardie et kevalorouse et por ce ala a els Eumenidus, si lor
                    pria et dist qu'i lor fusent en aÿe encontre Antigonus que li voloit destruire toz
                    ses gens et toz sa tere sans nule droite keyson et cil li promistrent aide a lor pooir.</p>
                    <p xml:id="d001l548" n="12" rend="12">Lor senbla Antigonus grans host ot l'ayde de ses gens por conbatre, qui plus ot puysance,
                    si lor corut sus ot Macedoniens bien ordenés in bataile. La ot fier estor et molt
                    fat d'armes, mes en la fin fu esconfit Eumenidus et cil qui avec luy estoient, qui
                    en perdirent lor femes et lor enfans.</p>
                    <p xml:id="d001l549" n="13" rend="13">Quant la cosse fu si malemens demenee por li Grispadiens, il envoierent a Antigonus
                    lor mesages et si promistrent que s'il li rendoient lor femes et lor anfans et lor
                    proies, si li serviroient ne jamés encontre li ne seroient.</p>
                    <p xml:id="d001l550" n="14" rend="14">Donc lor manda Antigonus que s'il Eumenidus en voloient prendre et rendre, i lor feroit
                    ce qu'il requeroient et tantost li pristrent il en traÿson et le rendirent a Antigonum.</p>
                    <p xml:id="d001l551" n="15" rend="15">Ce fu une mauvaise traÿxon que cil qu'il avoit fait lor duc le rendirent a son enemi
                    mortiel qui li toli la vie et cil lor rendi lor femes et lor enfans si com i lor promist
                    et ensi fu Eumenidus li princes vailans par li siens meïsme traïs et mors, mes entretant
                    que ceste bataile estoit a grans desmesuree entre Eumenidum et Antigonum, ne cesent
                    mie li autres, ains se conbatirent en lor regnes par diverses parties.</p>
                    <lb/>
                    <lb/>
                </div2>
                <div2 xml:id="d001c020">
                    <head>
                        <title>19.</title>
                        <abbr>19</abbr>
                    </head>
                    <p xml:id="d001l552" n="tit.">Que la roïne Olinpie repaira d'Epir en Macedoine et coment ele fu occise.</p>
                    <lb/>
                    <p xml:id="d001l553" n="1" rend="1">Olinpias, la mere Alexandre li roy, estoit regarie en Pire e por le roy Eucede de
                    Melorose voloit estre traïde et prise, mes li rois ne put venir a kief de cele traÿxon
                    e Polonperus, un grans prince de la contree de Macedoyne, li inorta qu'ele venist
                    en Macedoyne, qu'il ne li faudroit d'aÿe et ele li vint.</p>
                    <p xml:id="d001l554" n="2" rend="2">Tantost come la royne Eredice le sot, si li manda qu'ele ysist fors de sa tere et
                    ne demorast mie, qui feme estoit li rois Eridon qui regnoit en Macedoine.</p>
                    <p xml:id="d001l555" n="3" rend="3">De ce ot la roÿne Olinpias grans dolor et mantenant fist mander par gens par aide
                    a Polipenis et ot luy des bons chevaliers de Macedoyne et s'en vint vers li roy in
                    la cité que li rois e la roÿne estoient et par ses jens meïsmes qui grans ire en avoient
                    eüe fu il oci et pris en la cités meïsme a toz sa fame, mes ele n'ot molt tost la
                    merite, car tantost come Caxander qui ses parens prokains estoit sot ceste nouvele,
                    il asenbla molt de gens por elz envaïr, mes ele qui feme estoit ne l'ousa atendre.</p>
                    <p xml:id="d001l556" n="4" rend="4">Ançois se fuy en une cité qui Pedura estoit nomee ou estoit sa brus Rosa et Hercules
                    qui fu fils Alixandre son frere.</p>
                    <p xml:id="d001l557" n="5" rend="5">Mes tantost come Caxander le sot, il ala a la cités et la prist par force, puis prist
                    la roïne Olinpias et la fist de cruel mort ocire et li sien cors qui molt avoit esté
                    honorés fist il livrer as kiens et a oyxel a mangier, car il ne voust mie qu'il eüst
                    sepouture.</p>
                    <p xml:id="d001l558" n="6" rend="6">De ce fu il cruel que cruelment et laydement oucist la mere son seignors et ses nevos,
                    li fis Alexandre, fist il prendre et metre en molt cruose prixon en la tor de Philipotanie,
                    mes ce desplot molt a Perdikas et as autres barons que Caxander avoit fait.</p>
                    <p xml:id="d001l559" n="7" rend="7">Si asenblerent molt des barons, meïsmemens Aheta e Politum et tans des autres qu'il
                    furent molt ensenble por core sor Casander, mes il requist ayde a Tolomeu qui estoit
                    sire d'Egipte et ses prokains parens.</p>
                    <p xml:id="d001l560" n="8" rend="8">Si furent molt grans jens d'une part et d'autre, mes en la fin fu Perdikas et tuit
                    si conpagnon desconfit et mort et molt fu fait grans ocixon en cele bataile, car molt
                    grans gens estoient asenblés d'une part et d'autre, mes les gens Caxander et Tolomeu
                    estoient plus adurés de bataile et meilors d'armes.</p>
                    <lb/>
                    <lb/>
                </div2>
                <div2 xml:id="d001c021">
                    <head>
                        <title>20.</title>
                        <abbr>20</abbr>
                    </head>
                    <p xml:id="d001l561" n="tit.">Li quel furent li .§{iiii}. rois qui toz les autres vainqirent qui lor furent et des
                    batailes qu'il firent.<lb/></p>
                    <lb/>
                    <p xml:id="d001l562" n="1" rend="1">Bien sakés que toz les .§{xii}. rois et les autres princes que li rois Alexandre corona
                    en molt petiz de tens s'oucistrent en tel mainere por bataille qu'il ne remistrent
                    que .§{iiii}. rois. Li uns fu Tolomeus qui rois fu d'Egipte et cais de toz la tere
                    d'Aufrique et devers Meridiens.</p>
                    <p xml:id="d001l563" n="2" rend="2">Caxander fu li autres qui traist li filz Alexandre, li frere Olinpias, de prixon et
                    tuit Macedonien et toz li regne ensi come s'estent vers Ocident.</p>
                    <p xml:id="d001l564" n="3" rend="3">Et li tiers fu Seylucus, cil reigna petitmens par toz le partie d'Aysse vers Oriant.</p>
                    <p xml:id="d001l565" n="4" rend="4">Li quart fu Antigonus qui regnadevers Septentrium et en toz cele partie.</p>
                    <p xml:id="d001l566" n="5" rend="5">Cil .§{iiii}. rois, dit l'en, furent les .§{iiii}. cornes de coy Daniels parlla en
                    sa profecies.</p>
                    <p xml:id="d001l567" n="6" rend="6">Bien sakés que cil .§{iiii}. rois meÿmes segneroierent molt et cil furent qui mistrent
                    toz les autres a destrucions et a lor comandisa. Antigonus estoit li plus vailanz
                    et plus covoitos.</p>
                    <p xml:id="d001l568" n="7" rend="7">Encors avroit il plus grans puisance s'il trairoit de prixon Hercules, li fis Alexandre,
                    li frere Olinpias la roïne, cuy Caxander avoit enprisonés et pensa que s'il avroit
                    Hercules, donc avroit il certayne okeysonde conquere Macedoyne et plus encores, donc
                    avroit il certayne okeyson de conquere Macedoyne et plus encores, qu'il covoitoit
                    aprés ce avoir le regne d'Egipte ou il voloit faire roy un sien fils qui Dimitrus
                    estoit apelez.</p>
                    <p xml:id="d001l569" n="8" rend="8">Quant Caxander et Tolomeus sorent ceste chose, si firent parler Asculeum et Ausimacum
                    et si s'acorderent de faire concorde et une conpagnie, puis s'asenblerent toz lor
                    gens et deviserent lor batailes par mer et par tere por venir et por corer sor Antigonum.</p>
                    <p xml:id="d001l570" n="9" rend="9">Si asenbla a els et se conbati ot ses gens a els, mes sa bataile ne li valut riens,
                    car il et ses fis Dimitraus furent vencu et la grignor partie de ses gens mortes.</p>
                    <p xml:id="d001l571" n="10" rend="10">Mes il scanpa ot une partie de ses gens, et Kaxander et Tolomeus qui lles orent venchu
                    partirent entre lor l'avoir et la proie dont il ot grans habondance, puis se retorna
                    Tolomeus en Egipte et Kaxander se vint d'autre part por aler a Polonie, mes en cel
                    nuit encontra il les Aucidiens, une gens molt hardie.</p>
                    <p xml:id="d001l572" n="11" rend="11">Si avoit molt tres grans habondance des raines et de ssoris qui estoient habondés
                    en lor contree, deguerpoient lor païs et lor eritajes, si aloient querant ou il se
                    pusent herberger en pais, sans esmovoir ne guere ne bataile.</p>
                    <p xml:id="d001l573" n="12" rend="12">Quant Kaxander ot ceste gens encontrés et vit la grans plantés et en vit et sot lor
                    grans force, il douta qu'il por la besoigne qu'il avoient et por le regne qui auques
                    estoit desconsolez qu'il ne alasent en Macedoyne et qu'il ne grevassent duremens,
                    car il estoient molt gens asenblés.</p>
                    <p xml:id="d001l574" n="13" rend="13">Por ceste okeyson les acolut Kaxander en sa conpagnie et lor livra et dona tere por
                    habiter en une des deraines parties de Macedoyne.</p>
                    <p xml:id="d001l575" n="14" rend="14">Adonc avoit Herkules qui fius fu Alixandre, li frere Olinpias, .§{xiiii}. ans, et
                    Kaxander qui cuyda que li Macedoniens le tenisent por droiturel seignors le fist luy
                    et sa mere ocire toz coiemens, qu'il tenoit en prixon.</p>
                    <p xml:id="d001l576" n="15" rend="15">Adonque quistrent aÿe Antigonus et Dimitrius ses fius et asenblerent molt grans jens
                    por combatre contre Tolomeum ot navie par mer.</p>
                    <p xml:id="d001l577" n="16" rend="16">Et Tolomeus, qui bien sot lor affaires, rasenbla toz ses gens d'Egipte, si se mist
                    contre els. Tantost com il s'entrevirent, il s'aprokerent tant que les nés vindrent
                    ensenble.</p>
                    <p xml:id="d001l578" n="17" rend="17">La ot grans bataile et perilouse.</p>
                    <p xml:id="d001l579" n="18" rend="18">Tant dura la batayle crues et desmesurés que Tolomeus fu esconfiz o toz ses gens,
                    puis s'en torna vers Egipte, mes molt n'ot grans perde de ses gens et de ses nef et
                    de lor avoir et de ceste bataile out Antigonus ot la vitoire et ses fius Dimitrius
                    furent a toz jors mes apelez rois, car ce estoit bien reixons et droiture, car il
                    avoient estez preux et ardis en cele bataile outre mesure. Tolomeus, qui molt i ot
                    li cors dolans de ceste desconfiture, manda a Kasandrum et a Esolecrium et a toz les
                    autres princes qui ot lui markoient et lor dist que ce estoit molt tres grans male
                    aventure que Antigonus et ses fius Dimitrius lé menoient si malement en mer.</p>
                    <p xml:id="d001l580" n="19" rend="19">Lors jurerent toz ensenbles por acort qu'il asenblerent lors grans pooir un jors qu'il
                    deviserent por conbatre a Antigonum qui lor avoit fait molt grans domage.</p>
                    <p xml:id="d001l581" n="20" rend="20">Donc firent il ensi toz com il orent devisés, mes quant vint au jors qu'il orent devisé
                    et ordené de faire movoir l'ost, Caxander n'i vint mie, por akeixon qu'il avoit guere
                    en sa tere, mes il envoya Ausimacus qui molt estoit preus et ardis aveuc la grans
                    partie de ses gens qui bien estoient entalenté de faire la besoigne.</p>
                    <p xml:id="d001l582" n="21" rend="21">E Selecrius amena molt grans jens dou regne d'Ayse.</p>
                    <p xml:id="d001l583" n="22" rend="22">A ceste gens n'avoit onque gueroié Antigonum, quar il avoit tant a faire ailors et
                    a ses voysins qu'il ne put entendre.</p>
                    <p xml:id="d001l584" n="23" rend="23">Car au començament se conbati il as Babiloniens et si li prist a force e puis aprés
                    as Batriens qu'il doumisa a grans poyne e soumist a sa segnorie e puis aprés s'en
                    ala il en Inde qui aprés la mort le roy Alexandre estoit revelee contre li sire qu'il
                    avoit leysié - si l'avoient ocis li Indiens - e si la conquist e mist a sa segnorie
                    e Tolomeus rasenbla ses gens ysemans quant qu'il en put avoir si come par venger sa
                    onte et son domage, mes Antigonus et ses fius Dimitrius qui avoient seü devant toz
                    l'afaire, si quistrent toz les gens qu'il purent avoir, qui molt furent grans jens,
                    mes por tant fu plus grans la mesceance, car en cele bataile furent cais toz la force
                    de Macedoyne mort et destruit - ce est li vailans homes et hardis chevaliers -, car
                    Antigonus meïsme y fu ocis, qui kief estoit de toz.</p>
                    <p xml:id="d001l585" n="24" rend="24">Donc poés vos bien savoir que asés y fu oucis des autres et sakés que en la fin de
                    cele bataile en fu recomencé une autre, si vos diray en asés brief termine en quel
                    maynere.</p>
                    <p xml:id="d001l586" n="25" rend="25">Quant Antigonus fu mors et desconfis et ses gens vencues et Dimitrius s'en fu partis
                    o tant de jent con li estoient remese, Selecus et Tolomeus et Ausimacus s'acorderent
                    si malemens ensenble des grans avoir et des conquist grans qu'il s'entre departirent
                    par male desevrance.</p>
                    <p xml:id="d001l587" n="26" rend="26">Si se traist ensenble Selecus et Dimitrium et Tolomeus et Ausimacus se vindrent ensenble.</p>
                    <p xml:id="d001l588" n="27" rend="27">En ceste afaire fu mors Kaxander et Filipeus ses fius tint puis aprés les honors e
                    son reigne.</p>
                    <p xml:id="d001l589" n="28" rend="28">Toz ensi come vos savés comencerent toz de novel le meslee e lé batailles. Entretant
                    come tuit cist se gueroient, Antipatri que fil estoit Kasandri oucist sa mere qui
                    Tesalonie estoit apelee, qui molt pria son filz qu'i ne la ouceïst, mes toz ce ne
                    li valut riens, car il doutoit qu'elle ne se mariast et que ligeremens puis se poroit
                    de ses freres delivrer et ocire et avoir toz sol le regne et tenir en pais toz li
                    jor de sa vie.</p>
                    <p xml:id="d001l590" n="29" rend="29">Mes ses freres Alexandre qui ceste cose soit fu molt dolens et fu molt entalentés
                    de venger la mort sa mere et d'oucire son frere.</p>
                    <p xml:id="d001l591" n="30" rend="30">Par ceste cose faire et metre a kief, s'en ala il a Dimitrium qui molt l'ot coneüs
                    qu'il li aideroit.</p>
                    <p xml:id="d001l592" n="31" rend="31">Mes celé aïe li fu molt desloial et fiere, car la o li enfens Alexandre s'en fioit
                    plus en Dimitrium, qu'i cuydoit estre ses amis, il l'oucist et toli la vie.</p>
                    <lb/>
                    <p xml:id="d001l593" n="32" rend="32">Entretans li rois de Trace Condoros envaït de guere Ausimacus et por ce falit il qu'i
                    ne put conbatre a Dimitrum qui de Macedoine et de Grece avoit ja si conquise la poesté
                    e la segnorie qu'il dist qu'il s'en yroit en Aysse.</p>
                    <p xml:id="d001l594" n="33" rend="33">Si atorna toz son afaire si come de ses gens asenbller, mes Teseus, qui de lui s'estoit
                    partis, et Tolomeus et Ausimacus, qui devant ce estoient descordé ensi con vos avés
                    entendus et avoient faite grans bataile ensenble, pristrent conpagnie et quant orent
                    lor gens asenblés et mis lor grans avoir ensenble, il se mistrent en voie por ce qu'il
                    voloient veoir s'il poroit kacer Dimitrum por ceste oceyson et oster de sa tere.</p>
                    <p xml:id="d001l595" n="34" rend="34">La cure de toz ceste bataile si fu mise sor Pirus et il se tramist si duremens que
                    quant li estor furent asenblee la ou il ot tant de bon chevaliers oucis que por l'efforz
                    de li et de ses gens fist tant que Dimitrius fu esconfit et kacé de la bataille.</p>
                    <p xml:id="d001l596" n="35" rend="35">Aprés ceste bataille envaït Pirus ses freres Antipar que sires estoit de Macedoyne,
                    qui estoit li ainsnés, et a la fin l'oucist et oucist Seleus qui avoit doné une sue
                    fille a son frere Antipar, et oucist un fils Seleus qui avoit non Gatecle et lor asenblerent
                    li Macedoniens lor gens por envaïr li regne que Seleus avoit tenus et tantost fu levés
                    a rroy un sien prokains parans qui estoit només Seleceum: cist avoit esté avec li
                    es grans batailes.</p>
                    <p xml:id="d001l597" n="36" rend="36">Alexandre si asenbla mantenant ses grans gens en ceste asenblé, car Lisimacus avoit
                    .§{clxxiiii}. mille omes et Seleceus avoit .§{clxxiii}. mille et bien sakés que molt
                    fu grans bataille que tuit furent venu ensenble et molt furent oucis de nobles chevaliers
                    et de grans barons, mes a la fin fu esconfiz et morz Lisimacus et si filz aveuc luy
                    et ensi come vos oés fu Lisimacus des conpagnons li rois Alexandre que tuit cais s'oucistrent
                    ensenble.</p>
                    <p xml:id="d001l598" n="37" rend="37">Si furent que .§{xxxiiii}. mille, que rois que duc, cui il dona tere a sa mort et
                    si avoit quant ceste bataile fu que li rrois Alexandre estoit mors .§{xiiii}. ans.</p>
                    <p xml:id="d001l599" n="38" rend="38">Mes Tolomeus qui avoit la suer Ausimacus l'agaita tant celeement que 1'oucist, mes
                    bien sakés que puis que Pirus ot esconfiz Antipar son frere et mort, il asenbla molt
                    grans jens, si envaït Dimitrium et quant Dimitrium soit qu'il venoit sor li, il s'aparilla
                    por defendre contre li.</p>
                    <p xml:id="d001l600" n="39" rend="39">Si asenbla molt de gens de Grece et d'autres contrees ensenble et quant il orent grans
                    gens asenblé, si s'entrecontrerent en une contree sur cités que Philipote estoit nomee
                    et si furent iloc cais toz les bones gens d'Europe, ce cais la tierce partie dou mont
                    estoit nomee et il fu in la fin esconfiz et mort ot lé jens et molt de bone chevalerie
                    et Pirus remist sire de toz le regne.</p>
                    <p xml:id="d001l601" n="40" rend="40">Or lairons ester des fais des Grezois, si tornerons as fais de Rome.</p>
                    <lb/>
                </div2>
            </div1>
        </body>
    </text>
</TEI>
