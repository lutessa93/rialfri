<?xml version="1.0" encoding="UTF-8"?>
<TEI xmlns:xsi="http://www.w3.org/2001/XMLSchema-instance" xmlns="http://www.tei-c.org/ns/1.0">
    <teiHeader>
        <fileDesc>
            <titleStmt>
                <title xml:id="JOUFROI-joufroi">
                    <title type="short">Joufroi de Poitiers</title>
                    <abbr>Joufroi de Poitiers</abbr>
                    <note xml:id="note1">XIII sec.</note>
                    <bibl>Roberta Manetti, <emph style="font-style:italic">"Joufroi de Potiers". Romanzo francese del XIII secolo</emph>, Alessandria, Edizioni dell'Orso, 2018 ("Scrittura e scrittori", n.s. 5).</bibl>
                </title>
                <author xml:id="JOUFROI" n="126.000">
                    <name></name>
                    <abbr></abbr>
                </author>
                <respStmt>
                    <resp key="RIALFrI">Edizione digitalizzata</resp>
                    <name>Roberta Manetti</name>
                </respStmt>
                <respStmt>
                    <resp key="RIALFrI">Marcatura digitale</resp>
                    <name>Luigi Tessarolo</name>
                </respStmt>
                <respStmt>
                    <resp>Reference basis text</resp>
                    <name>Roberta Manetti, <emph style="font-style:italic">"Joufroi de Potiers". Romanzo francese del XIII secolo</emph>, Alessandria, Edizioni dell'Orso, 2018 ("Scrittura e scrittori", n.s. 5).</name>
                </respStmt>
            </titleStmt>
            <publicationStmt>
                <publisher>
                    <ref target="http://www.rialfri.eu">RIALFrI</ref>
                </publisher>
                <pubPlace>
                    <placeName>Padova</placeName>, <country>ITALY</country>
                </pubPlace>
                <date when="2022-07-01">01/07/2022</date>
                <availability status="search">
                    <p>Available only in search occurrences</p>
                </availability>
            </publicationStmt>
            <seriesStmt>
                <title>RIALFrI - Repertorio Informatizzato Antica Letteratura Franco-Italiana</title>
                <respStmt>
                    <resp key="RIALFrI">First developer of encoded collection</resp>
                    <persName>Luigi Tessarolo</persName>
                </respStmt>
                <respStmt>
                    <resp key="RIALFrI">Principal investigator of collection</resp>
                    <persName>Francesca Gambino</persName>
                    <orgName>Università degli Studi di Padova</orgName>
                </respStmt>
            </seriesStmt>
            <notesStmt>
            </notesStmt>
            <sourceDesc>
                <bibl>Roberta Manetti, <emph style="font-style:italic">"Joufroi de Potiers". Romanzo francese del XIII secolo</emph>, Alessandria, Edizioni dell'Orso, 2018 ("Scrittura e scrittori", n.s. 5).</bibl>
            </sourceDesc>
        </fileDesc>
        <encodingDesc>
            <projectDesc>
                <p>TEI-conformant markup, version P5, RIALFrI profile</p>
            </projectDesc>
            <classDecl>
                <taxonomy xml:id="tRIALFrI">
                    <category xml:id="t1">
                        <catDesc>Copie di testi francesi eseguite in Italia</catDesc>
                    </category>
                    <category xml:id="t2">
                        <catDesc>Rifacimenti e rimaneggiamenti da parte di autori italiani di opere francesi</catDesc>
                    </category>
                    <category xml:id="t3">
                        <catDesc>Opere originali scritte da autori italiani in francese</catDesc>
                    </category>
                    <category xml:id="t4">
                        <catDesc>Testi in francese d'Oltremare</catDesc>
                    </category>
                    <category xml:id="t5">
                        <catDesc>Opere che gravitano intorno al corpus di testi franco-italiani</catDesc>
                    </category>
                </taxonomy>
            </classDecl>
        </encodingDesc>
        <profileDesc>
            <langUsage>
                <language ident=""></language>
            </langUsage>
            <textClass>
                <catRef target="#t1"/>
                <keywords>
                    <term type="form">poetry</term>
                    <term type="source">literary</term>
                </keywords>
            </textClass>
            <creation>
                <idno>1.00</idno>
                <date></date>
            </creation>
        </profileDesc>
    </teiHeader>
    <text>
        <body>
            <div1 xml:id="d001" type="work">
                <lb/>
                <l xml:id="d001l1" n="1">Uns jous noveaus d'amor novelle,</l>
                <l xml:id="d001l2" n="2">que tot li cuer me renovelle,</l>
                <l xml:id="d001l3" n="3">s'est en moi mis tot de novel.</l>
                <l xml:id="d001l4" n="4">Deus en ait lous, car ce m'est bel,</l>
                <l xml:id="d001l5" n="5">c'onques ne soi grant joie avoir</l>
                <l xml:id="d001l6" n="6">s'Amors ne m'ot en son pooir,</l>
                <l xml:id="d001l7" n="7">qu'Amors me guie mon afaire</l>
                <l xml:id="d001l8" n="8">e toz les biens que je doi faire;</l>
                <l xml:id="d001l9" n="9">de toz m'en adrece et conseille,</l>
                <l xml:id="d001l10" n="10">et mon afaire m'apareille</l>
                <l xml:id="d001l11" n="11">si bien que, quant sui fins amis,</l>
                <l xml:id="d001l12" n="12">riens ne me faut, ce m'est avis;</l>
                <l xml:id="d001l13" n="13">ainz ai totes mes volentez,</l>
                <l xml:id="d001l14" n="14">sol que je cuide estre amez.</l>
                <l xml:id="d001l15" n="15">Tant par ai en Amor bon meistre</l>
                <l xml:id="d001l16" n="16">que ja mais sanz li ne voil estre,</l>
                <l xml:id="d001l17" n="17">quar, quant ge l'osoi[e] oblïer,</l>
                <l xml:id="d001l18" n="18">si vos pois bien por voir conter</l>
                <l xml:id="d001l19" n="19">que cuers e joie me failloit,</l>
                <l xml:id="d001l20" n="20">ne biens venir ne me p[o]oit;</l>
                <l xml:id="d001l21" n="21">por ce voil seigre son esclo.</l>
                <l xml:id="d001l22" n="22">Sor tote rien d'Amor me lo,</l>
                <l xml:id="d001l23" n="23">que, si ge ai rien en le perdu,</l>
                <l xml:id="d001l24" n="24">et il lo m'a si bien rendu</l>
                <l xml:id="d001l25" n="25">que bien conois qu'a doble o vaut.</l>
                <l xml:id="d001l26" n="26">De mal en bien ai fait un saut.</l>
                <l xml:id="d001l27" n="27">Por ce m'otrei tote ma vie</l>
                <l xml:id="d001l28" n="28">que Amors m'ait en sa bailie.</l>
                <l xml:id="d001l29" n="29">Otroit Deus que [ne] m'autreit don</l>
                <l xml:id="d001l30" n="30">en sa baillie s'Amors non! (c. 1v)</l>
                <l xml:id="d001l31" n="31">Que tant par a de bien en li,</l>
                <l xml:id="d001l32" n="32">ele fait de coart ardi,</l>
                <l xml:id="d001l33" n="33">saje de fol, de l'eschars large,</l>
                <l xml:id="d001l34" n="34">et [le] mauvais cuer [a]soage</l>
                <l xml:id="d001l35" n="35">et de vilan fait cortois fin.</l>
                <l xml:id="d001l36" n="36">Qui bien velt segre son chemin</l>
                <l xml:id="d001l37" n="37">molt poreit bien en li trover.</l>
                <l xml:id="d001l38" n="38">Ne fait ele rire et chanter,</l>
                <l xml:id="d001l39" n="39">doner et joster et despeindre,</l>
                <l xml:id="d001l40" n="40">corz et torneiemenz enprendre?</l>
                <l xml:id="d001l41" n="41">Toz che [et] plus seit enseigner</l>
                <l xml:id="d001l42" n="42">Amors, qui se velt conseiller,</l>
                <l xml:id="d001l43" n="43">qu'el monde n'a si douce rien;</l>
                <l xml:id="d001l44" n="44">ne cil ne dient mie bien</l>
                <l xml:id="d001l45" n="45">que vont disant qu'Amor empire.</l>
                <l xml:id="d001l46" n="46">Trop grant menchoge seivent dire,</l>
                <l xml:id="d001l47" n="47">que unques Amors plus n'i vaut</l>
                <l xml:id="d001l48" n="48">qu'ele fait or, se Deus me saut,</l>
                <l xml:id="d001l49" n="49">ne unques ne fu plus veraie</l>
                <l xml:id="d001l50" n="50">qu' ele est or, qui bien l'asaie.</l>
                <l xml:id="d001l51" n="51">Mais plus s'entendent en trichier</l>
                <l xml:id="d001l52" n="52">les dames et li chevalier</l>
                <l xml:id="d001l53" n="53">que il ne firent unques mes;</l>
                <l xml:id="d001l54" n="54">s'en est li segles plus mauvés,</l>
                <l xml:id="d001l55" n="55">quant la fause le faus engigne,</l>
                <l xml:id="d001l56" n="56">et cil d'Amor se gabe et guigne,</l>
                <l xml:id="d001l57" n="57">et dit fause Amors l'a traï.</l>
                <l xml:id="d001l58" n="58">Non a, certes; ce poise li,</l>
                <l xml:id="d001l59" n="59">que por ce li tout Tricherie (c. 2r)</l>
                <l xml:id="d001l60" n="60">chascuns jorn molt de sa maisnie,</l>
                <l xml:id="d001l61" n="61">s'en est mult a grant tort blasmee</l>
                <l xml:id="d001l62" n="62">Amors por fole gent provee</l>
                <l xml:id="d001l63" n="63">que ne sevent raison entendre.</l>
                <l xml:id="d001l64" n="64">De ce voil bien Amors defendre,</l>
                <l xml:id="d001l65" n="65">c'onques ne chanja sa valor;</l>
                <l xml:id="d001l66" n="66">ne ja n'ameré tricheor,</l>
                <l xml:id="d001l67" n="67">qui ont le siegle mis a mal,</l>
                <l xml:id="d001l68" n="68">quar por eus perdent li leial</l>
                <l xml:id="d001l69" n="69">les biens qu[e] il ont deservi,</l>
                <l xml:id="d001l70" n="70">ne no puent trover merci.</l>
                <l xml:id="d001l71" n="71">Mal aient il sanz recovrier!</l>
                <l xml:id="d001l72" n="72">Que tricheor et menchongier</l>
                <l xml:id="d001l73" n="73">m'ont long tens le cuer tenu cas.</l>
                <l xml:id="d001l74" n="74">Mais geté m'a de cest mal pas</l>
                <l xml:id="d001l75" n="75">la riens do mont que ge plus aim</l>
                <l xml:id="d001l76" n="76">et don mis cuers a greignor faim.</l>
                <l xml:id="d001l77" n="77">Mais de ce me fait grant martire</l>
                <l xml:id="d001l78" n="78">qu'encor ne m'apele que “sire”:</l>
                <l xml:id="d001l79" n="79">si me disist “beus douz amis”,</l>
                <l xml:id="d001l80" n="80">donc fuse [ge] del tot garis.</l>
                <l xml:id="d001l81" n="81">Preiez tuit Deu par sun plaisir</l>
                <l xml:id="d001l82" n="82">que la me doint a gre servir!</l>
                <l xml:id="d001l83" n="83">Et ge por che si vos dirai</l>
                <l xml:id="d001l84" n="84">une istoire que bien sai,</l>
                <l xml:id="d001l85" n="85">que je ai mis por amor en rime;</l>
                <l xml:id="d001l86" n="86">ne onques n'i ai martel ne lime</l>
                <l xml:id="d001l87" n="87">ne nul maistre fors que s'amor</l>
                <l xml:id="d001l88" n="88">que bien m'enseigne chascus jor. (c. 2v)</l>
                <l xml:id="d001l89" n="89">Et qui l'estoire velt entendre</l>
                <l xml:id="d001l90" n="90">asez i puet de bien aprendre.</l>
                <l xml:id="d001l91" n="91">Ensi que l'estoire reconte,</l>
                <l xml:id="d001l92" n="92">a Poitiers ot jadis un conte</l>
                <l xml:id="d001l93" n="93">qui avoit nom li cuens Richiers,</l>
                <l xml:id="d001l94" n="94">Alïenors ot nom sa feme;</l>
                <l xml:id="d001l95" n="95">et fu mult leiaus chevaliers.</l>
                <l xml:id="d001l96" n="96">un enfant ot de cele dame,</l>
                <l xml:id="d001l97" n="97">uns vaslet que Joufrois ot nom,</l>
                <l xml:id="d001l98" n="98">en cui nen ot se tot biens non,</l>
                <l xml:id="d001l99" n="99">qu'il fu tant pro et de bon aire</l>
                <l xml:id="d001l100" n="100">c'onques Deus meillor ne soit faire,</l>
                <l xml:id="d001l101" n="101">beaus et sages, sanz mal penser,</l>
                <l xml:id="d001l102" n="102">et sot bien chevaliers amer *</l>
                <l xml:id="d001l103" n="103">et honorer et tenir chier. *</l>
                <l xml:id="d001l104" n="104">Un jorn vint son pere proier,</l>
                <l xml:id="d001l105" n="105">par grant amor dire et requerre</l>
                <l xml:id="d001l106" n="106">que l'envoiast en Engleterre</l>
                <l xml:id="d001l107" n="107">au roi Henri que l'adobast,</l>
                <l xml:id="d001l108" n="108">et que tant del suen li donast</l>
                <l xml:id="d001l109" n="109">dont il poïst a grant honor</l>
                <l xml:id="d001l110" n="110">estrë a la cort son seignor.</l>
                <l xml:id="d001l111" n="111">Li cuens a la parole oïe:</l>
                <l xml:id="d001l112" n="112">«Biaus filz», fait il, «n'i faudra mie</l>
                <l xml:id="d001l113" n="113">que ne face ta volenté,</l>
                <l xml:id="d001l114" n="114">qu'ausi l'avoie ge enpensé,</l>
                <l xml:id="d001l115" n="115">qu'en Engleterre te envoiase</l>
                <l xml:id="d001l116" n="116">au roi Henri que t'adobase,</l>
                <l xml:id="d001l117" n="117">car la poiras toz biens aprendre. (c. 3r)</l>
                <l xml:id="d001l118" n="118">Si te cargerai a desprendre</l>
                <l xml:id="d001l119" n="119">mil mars d'argent et cin cent d'or</l>
                <l xml:id="d001l120" n="120">que ge prendrai en mon tresor,</l>
                <l xml:id="d001l121" n="121">et ferai li somiers chargier.</l>
                <l xml:id="d001l122" n="122">Por ce ne t'estout plus targier</l>
                <l xml:id="d001l123" n="123">que tu n'en ailles vers lo roi.</l>
                <l xml:id="d001l124" n="124">Si moine dis vaslez o toi;</l>
                <l xml:id="d001l125" n="125">et garde, beaus filz, que preuz soies,</l>
                <l xml:id="d001l126" n="126">que ja mauvas conseil ne croies,</l>
                <l xml:id="d001l127" n="127">mais toz jorn meines bele vie».</l>
                <l xml:id="d001l128" n="128">Quant l'enfes l'ot, si l'en mercie;</l>
                <l xml:id="d001l129" n="129">mult en fo liez: son peire a dit</l>
                <l xml:id="d001l130" n="130">que maintenant sanz nul respit</l>
                <l xml:id="d001l131" n="131">li face son erre atorner,</l>
                <l xml:id="d001l132" n="132">qu'i n'a plus soing de sejorner.</l>
                <l xml:id="d001l133" n="133">Li cuens son erre li atorne,</l>
                <l xml:id="d001l134" n="134">et li vaslet plus ne sejorne.</l>
                <l xml:id="d001l135" n="135">Quant il ot de cort congié pris</l>
                <l xml:id="d001l136" n="136">come cil que fu bien apris,</l>
                <l xml:id="d001l137" n="137">a grant joie de la ville ist</l>
                <l xml:id="d001l138" n="138">o dis vaslez que il eslist,</l>
                <l xml:id="d001l139" n="139">proz et corteis et senz ennui,</l>
                <l xml:id="d001l140" n="140">por mener a cort avoc lui.</l>
                <l xml:id="d001l141" n="141">Or chevaucent a grant espleit</l>
                <l xml:id="d001l142" n="142">[de]vers Engleterre tot dreit;</l>
                <l xml:id="d001l143" n="143">si ont tant lor chemin tenu</l>
                <l xml:id="d001l144" n="144">qu'al port de Diepe sunt venu.</l>
                <l xml:id="d001l145" n="145">Iloques en la mer entrerent,</l>
                <l xml:id="d001l146" n="146">et li mariners les menerent (c. 3v)</l>
                <l xml:id="d001l147" n="147">tant droit qu'au port de Sozantone</l>
                <l xml:id="d001l148" n="148">vindrent tot droit a basse none.</l>
                <l xml:id="d001l149" n="149">Quant arivé sunt el gravier,</l>
                <l xml:id="d001l150" n="150">ne se firent pas trop proier</l>
                <l xml:id="d001l151" n="151">li dameisels de l'ensir fors.</l>
                <l xml:id="d001l152" n="152">Une aute feste estoit lors;</l>
                <l xml:id="d001l153" n="153">si demanderent o li rois</l>
                <l xml:id="d001l154" n="154">tenoit la feste, et uns borjois</l>
                <l xml:id="d001l155" n="155">lor dist: «A Evuric mis sire</l>
                <l xml:id="d001l156" n="156">tient la feste, ce oï dire».</l>
                <l xml:id="d001l157" n="157">Li vaslet en furent mult lié;</l>
                <l xml:id="d001l158" n="158">en la vile sunt herbergié.</l>
                <l xml:id="d001l159" n="159">Bien maitin ainz l'aube crevee,</l>
                <l xml:id="d001l160" n="160">lievent por faire lor jornee;</l>
                <l xml:id="d001l161" n="161">si se remetent en lor voie</l>
                <l xml:id="d001l162" n="162">et chevaucerent a grant joie</l>
                <l xml:id="d001l163" n="163">vers le roi tant que trové l'ont.</l>
                <l xml:id="d001l164" n="164">Quant il sot qu'a lui venu sont</l>
                <l xml:id="d001l165" n="165">que il les face chivaliers,</l>
                <l xml:id="d001l166" n="166">si li retint mult volentiers</l>
                <l xml:id="d001l167" n="167">et a un chanberlenc les fit</l>
                <l xml:id="d001l168" n="168">maintenant metre en escrit.</l>
                <l xml:id="d001l169" n="169">Ensi fu a cort retenuz</l>
                <l xml:id="d001l170" n="170">li vaslet, et mult chier tenuz</l>
                <l xml:id="d001l171" n="171">il fu de toz par sa franchise,</l>
                <l xml:id="d001l172" n="172">et por ce qu'en lui ert asise</l>
                <l xml:id="d001l173" n="173">et cortesie et largeiche</l>
                <l xml:id="d001l174" n="174">et grant beatez et proeche.</l>
                <l xml:id="d001l175" n="175">Mult fu de grant acointement; (c. 4r)</l>
                <l xml:id="d001l176" n="176">mult se fist amer a la gent,</l>
                <l xml:id="d001l177" n="177">car il lor donoit beaus joiaus,</l>
                <l xml:id="d001l178" n="178">beles cotes et beaus mantiaus.</l>
                <l xml:id="d001l179" n="179">Armes et robes et destriers</l>
                <l xml:id="d001l180" n="180">donoit as povres chevaliers:</l>
                <l xml:id="d001l181" n="181">qui voleit pendre son avoir</l>
                <l xml:id="d001l182" n="182">maintenant ne pooit avoir.</l>
                <l xml:id="d001l183" n="183">Mult par l'amoient li Englois</l>
                <l xml:id="d001l184" n="184">et la raïne et li rois.</l>
                <l xml:id="d001l185" n="185">Uns chevaliers mult desleiaus,</l>
                <l xml:id="d001l186" n="186">que de la cort ert seneschaus,</l>
                <l xml:id="d001l187" n="187">avoit la raïne preié</l>
                <l xml:id="d001l188" n="188">qu'ele li donast s'amisté.</l>
                <l xml:id="d001l189" n="189">Pluisor foiz l'en avoit requise;</l>
                <l xml:id="d001l190" n="190">mais grant folie avoit enprise,</l>
                <l xml:id="d001l191" n="191">qu'ele ne lo voloit amer</l>
                <l xml:id="d001l192" n="192">ne sa paroule escouter;</l>
                <l xml:id="d001l193" n="193">et puis, quant il vit que merci</l>
                <l xml:id="d001l194" n="194">ne poroit ja trover vers li</l>
                <l xml:id="d001l195" n="195">qu'ele l'amast par nul sanblant,</l>
                <l xml:id="d001l196" n="196">duel en ot et vergoigne grant</l>
                <l xml:id="d001l197" n="197">et en son cuer li velt mult mal.</l>
                <l xml:id="d001l198" n="198">Deus confunde cel seneschal,</l>
                <l xml:id="d001l199" n="199">que trop mist la cort en desroi!</l>
                <l xml:id="d001l200" n="200">Car il ala conter le roi</l>
                <l xml:id="d001l201" n="201">que un garchon de la cosine</l>
                <l xml:id="d001l202" n="202">avoit trové a la reïne</l>
                <l xml:id="d001l203" n="203">amedous gisant en un lit</l>
                <l xml:id="d001l204" n="204">et qu'il en fesoit son delit. (c. 4v)</l>
                <l xml:id="d001l205" n="205">Trop grant menchoge sot trover,</l>
                <l xml:id="d001l206" n="206">que meilz se laisast afoler</l>
                <l xml:id="d001l207" n="207">la raïne, ou les oilz traire,</l>
                <l xml:id="d001l208" n="208">qu'ela feït itel afaire,</l>
                <l xml:id="d001l209" n="209">car trop cremoit vergoigne et honte;</l>
                <l xml:id="d001l210" n="210">qu'ensi con li estoire conte,</l>
                <l xml:id="d001l211" n="211">qui les paraoules en espont,</l>
                <l xml:id="d001l212" n="212">non aveit dame en tot le mont</l>
                <l xml:id="d001l213" n="213">qui anc fust de plus grant valor,</l>
                <l xml:id="d001l214" n="214">ne plus amast pris et honor.</l>
                <l xml:id="d001l215" n="215">Ce fu la reïne Halis,</l>
                <l xml:id="d001l216" n="216">ce fu la bele au cler vis,</l>
                <l xml:id="d001l217" n="217">che fu la preuz, ce fu la sage</l>
                <l xml:id="d001l218" n="218">et la cortoise senz outrage,</l>
                <l xml:id="d001l219" n="219">ce fu la large et la franche,</l>
                <l xml:id="d001l220" n="220">ce fu la bele et la blanche,</l>
                <l xml:id="d001l221" n="221">ce fu cele, senz contredire,</l>
                <l xml:id="d001l222" n="222">de c'om porroit plus grant bien dire</l>
                <l xml:id="d001l223" n="223">que de raïne que anc fust</l>
                <l xml:id="d001l224" n="224">que om en tot le mont seüst.</l>
                <l xml:id="d001l225" n="225">De toz les biens qu'avoir doit feme</l>
                <l xml:id="d001l226" n="226">esteit ele reïne et dame.</l>
                <l xml:id="d001l227" n="227">Or esgardez del traïtor</l>
                <l xml:id="d001l228" n="228">quel menchogne dist son seignor,</l>
                <l xml:id="d001l229" n="229">que tel chouse li fist entendre</l>
                <l xml:id="d001l230" n="230">o vos poez ensenple prendre</l>
                <l xml:id="d001l231" n="231">c'om ne doit pas croire felon,</l>
                <l xml:id="d001l232" n="232">se il dit si gran traïson.</l>
                <l xml:id="d001l233" n="233">De ce fist li rois grant folie (c. 5r)</l>
                <l xml:id="d001l234" n="234">de la parole qu'ot oïe,</l>
                <l xml:id="d001l235" n="235">qu'onques Raisons n'i esgarda,</l>
                <l xml:id="d001l236" n="236">por ce que Ire le trobla</l>
                <l xml:id="d001l237" n="237">trestuit son sen et sa mesure,</l>
                <l xml:id="d001l238" n="238">car trop fu la parole dure</l>
                <l xml:id="d001l239" n="239">que·l seneschaus le fist entendre.</l>
                <l xml:id="d001l240" n="240">Por ce fist la reïne prendre</l>
                <l xml:id="d001l241" n="241">li rois, et jura Deu li voir</l>
                <l xml:id="d001l242" n="242">qu'il la faroit pendre o ardoir.</l>
                <l xml:id="d001l243" n="243">Lors oïssiez par toz grant plor,</l>
                <l xml:id="d001l244" n="244">et par la vile grant dolor</l>
                <l xml:id="d001l245" n="245">mener a toz et grant dol faire</l>
                <l xml:id="d001l246" n="246">por la reïne de bon aire</l>
                <l xml:id="d001l247" n="247">que li rois faisoit forjugier,</l>
                <l xml:id="d001l248" n="248">coment s'en porroit mielz vengier;</l>
                <l xml:id="d001l249" n="249">et quant li vaslet l'oï dire</l>
                <l xml:id="d001l250" n="250">qu'en tel duel et en tel martire</l>
                <l xml:id="d001l251" n="251">esteit mise la proz reïne,</l>
                <l xml:id="d001l252" n="252">jusque devant le roi ne fine.</l>
                <l xml:id="d001l253" n="253">Quant fu venuz devant lo roi,</l>
                <l xml:id="d001l254" n="254">si li dist: «Sire, entenz a moi!</l>
                <l xml:id="d001l255" n="255">Tu es rois, si dois maintenir</l>
                <l xml:id="d001l256" n="256">et loi et droiture tenir. *</l>
                <l xml:id="d001l257" n="257">Or la mantien, si feras bien!</l>
                <l xml:id="d001l258" n="258">Li seneschaus t'a dit tel rien</l>
                <l xml:id="d001l259" n="259">don ge lo ferai recreant,</l>
                <l xml:id="d001l260" n="260">si vers moi s'en voil traire avant;</l>
                <l xml:id="d001l261" n="261">qu'il a con traïtes menti</l>
                <l xml:id="d001l262" n="262">qu'il est, et vers toi et vers li. (c. 5v)</l>
                <l xml:id="d001l263" n="263">S'il en velt prendre son escu,</l>
                <l xml:id="d001l264" n="264">ge l'en rendrai mort et vencu.</l>
                <l xml:id="d001l265" n="265">Or si me faites chevalier,</l>
                <l xml:id="d001l266" n="266">car ge sui prest del desraisnier».</l>
                <l xml:id="d001l267" n="267">Li seneschaus oï l'apel</l>
                <l xml:id="d001l268" n="268">et la reison do dameisel</l>
                <l xml:id="d001l269" n="269">que li desdisoit sa raison,</l>
                <l xml:id="d001l270" n="270">si l'apeloit de traïson</l>
                <l xml:id="d001l271" n="271">tot en apert devant la gent.</l>
                <l xml:id="d001l272" n="272">Bien seit, se il ne s'en defent,</l>
                <l xml:id="d001l273" n="273">vergoignés est a toz jors meis.</l>
                <l xml:id="d001l274" n="274">En piez se lieve el palais;</l>
                <l xml:id="d001l275" n="275">son mantel hoste de son col</l>
                <l xml:id="d001l276" n="276">que l'en ne le tenist par fol.</l>
                <l xml:id="d001l277" n="277">Devant lo roi tot en present</l>
                <l xml:id="d001l278" n="278">son gant pleie, si le li tent:</l>
                <l xml:id="d001l279" n="279">«Sire», fait il, «gage vos baile</l>
                <l xml:id="d001l280" n="280">que ge maintendrai, por bataile</l>
                <l xml:id="d001l281" n="281">vers lo vaslet qui ci m'apelle,</l>
                <l xml:id="d001l282" n="282">que vertez est ceste novelle</l>
                <l xml:id="d001l283" n="283">que ge vos ai faite entendre.</l>
                <l xml:id="d001l284" n="284">Si de ce ne me pois defendre,</l>
                <l xml:id="d001l285" n="285">mon cors si voil que l'en me pende,</l>
                <l xml:id="d001l286" n="286">que ja avoirs ne me defende!»</l>
                <l xml:id="d001l287" n="287">Quant li rois ot ces dous contendre,</l>
                <l xml:id="d001l288" n="288">l'uns desrainer, l'autre defendre,</l>
                <l xml:id="d001l289" n="289">qui lui presentoient lor gages,</l>
                <l xml:id="d001l290" n="290">si prist d'amdos part les ostages,</l>
                <l xml:id="d001l291" n="291">et pois lor a doné lo jor. (c. 6r)</l>
                <l xml:id="d001l292" n="292">Mais mult tienent a grant folor</l>
                <l xml:id="d001l293" n="293">au vaslet quant il s'estoit pris</l>
                <l xml:id="d001l294" n="294">a si bon chevalier de pris</l>
                <l xml:id="d001l295" n="295">con est li senescaus del roi,</l>
                <l xml:id="d001l296" n="296">quar chascuns fianchast sa foi</l>
                <l xml:id="d001l297" n="297">que ja l'en tant ne saüst querre</l>
                <l xml:id="d001l298" n="298">que l'en trovast en nulle terre</l>
                <l xml:id="d001l299" n="299">si buens chevaliers ne meillor,</l>
                <l xml:id="d001l300" n="300">ne qui fust de plus grant vaillor:</l>
                <l xml:id="d001l301" n="301">mult par estoit bons chevaliers,</l>
                <l xml:id="d001l302" n="302">et li biaus vaslet de Poitiers</l>
                <l xml:id="d001l303" n="303">estoit enfens, n'om ne savoit</l>
                <l xml:id="d001l304" n="304">de que[l] valence il seroit,</l>
                <l xml:id="d001l305" n="305">qu'enquor n'avoit armes porté</l>
                <l xml:id="d001l306" n="306">ne son cors de nient esprové;</l>
                <l xml:id="d001l307" n="307">por ce grant dotance avoient</l>
                <l xml:id="d001l308" n="308">tuit cil qui la reïne amoient</l>
                <l xml:id="d001l309" n="309">que ne tornast a tel ennui</l>
                <l xml:id="d001l310" n="310">que tot son droit perdist par lui.</l>
                <l xml:id="d001l311" n="311">Atant fu la preisse partie</l>
                <l xml:id="d001l312" n="312">et la bataille fiancie.</l>
                <l xml:id="d001l313" n="313">Chascuns vers son hostel s'en torne</l>
                <l xml:id="d001l314" n="314">et li rois maintenant atorne</l>
                <l xml:id="d001l315" n="315">chevaus, aubers et robes beles</l>
                <l xml:id="d001l316" n="316">et armes fresches et noveles</l>
                <l xml:id="d001l317" n="317">por adober les dameiseus</l>
                <l xml:id="d001l318" n="318">et faire chevaliers noveiaus.</l>
                <l xml:id="d001l319" n="319">Avant la bataille assez</l>
                <l xml:id="d001l320" n="320">les ot li rois toz adobez, (c. 6v)</l>
                <l xml:id="d001l321" n="321">le vaslet et ses conpaignons,</l>
                <l xml:id="d001l322" n="322">si bien nen i faloit sperons.</l>
                <l xml:id="d001l323" n="323">Et quant la bataille dut estre,</l>
                <l xml:id="d001l324" n="324">mult par ot grant gent a Guincestre,</l>
                <l xml:id="d001l325" n="325">o li rois ot li canp doné.</l>
                <l xml:id="d001l326" n="326">Maint cirge de cire ambrassé</l>
                <l xml:id="d001l327" n="327">veïsoiz la nuit el mostier,</l>
                <l xml:id="d001l328" n="328">que li vaslet ala veiller</l>
                <l xml:id="d001l329" n="329">davant l'auter del crucifi</l>
                <l xml:id="d001l330" n="330">por proier Damedeu merci</l>
                <l xml:id="d001l331" n="331">que li donast del chanp l'onor.</l>
                <l xml:id="d001l332" n="332">Cinc cent chevaliers por s'amor,</l>
                <l xml:id="d001l333" n="333">deschauz, nuz piez, en lange tuit,</l>
                <l xml:id="d001l334" n="334">veillerent por lui tote noit</l>
                <l xml:id="d001l335" n="335">por amor et por compagnie.</l>
                <l xml:id="d001l336" n="336">Davant l'autier sainte Marie</l>
                <l xml:id="d001l337" n="337">veilla la reïne Halis,</l>
                <l xml:id="d001l338" n="338">s'ot bien mil dame[s] do païs</l>
                <l xml:id="d001l339" n="339">ensenble o li, totes en lange.</l>
                <l xml:id="d001l340" n="340">Certes bien avroit cuer estrange</l>
                <l xml:id="d001l341" n="341">qui la nuit veiller les veïst,</l>
                <l xml:id="d001l342" n="342">si grant picié ne l'en preïst;</l>
                <l xml:id="d001l343" n="343">si lor veïssiez Deus proier,</l>
                <l xml:id="d001l344" n="344">coupes batre, terre baissier,</l>
                <l xml:id="d001l345" n="345">aginoiller, oreisons dire,</l>
                <l xml:id="d001l346" n="346">almoisnes faire, sautiers lire,</l>
                <l xml:id="d001l347" n="347">les pluisors de picié plorer,</l>
                <l xml:id="d001l348" n="348">et Nostre Seignor reclamer</l>
                <l xml:id="d001l349" n="349">que donast veincre au fil lo conte (c. 7r)</l>
                <l xml:id="d001l350" n="350">et lor dame defendist d'onte.</l>
                <l xml:id="d001l351" n="351">Li seneschaus soef dormoit</l>
                <l xml:id="d001l352" n="352">a son hostel ou il estoit,</l>
                <l xml:id="d001l353" n="353">que tant se fioit en sa force</l>
                <l xml:id="d001l354" n="354">qu'il ne prisoit pas une scorce</l>
                <l xml:id="d001l355" n="355">la bataille qu'il devoit faire,</l>
                <l xml:id="d001l356" n="356">si n'en voloit tant del mal traire</l>
                <l xml:id="d001l357" n="357">qu'il en deignast la noit veiller,</l>
                <l xml:id="d001l358" n="358">qu'al main s'en cuidoit bien vanger.</l>
                <l xml:id="d001l359" n="359">La noit faillit et l'aube crieve,</l>
                <l xml:id="d001l360" n="360">li jorn s'espant, li soleiz lieve;</l>
                <l xml:id="d001l361" n="361">li seint sonent par la cité;</l>
                <l xml:id="d001l362" n="362">par ces mostiers cil clerc leitré</l>
                <l xml:id="d001l363" n="363">se revestent por Deu servir,</l>
                <l xml:id="d001l364" n="364">et li vaslet ala oïr</l>
                <l xml:id="d001l365" n="365">meisse a l'auter principal,</l>
                <l xml:id="d001l366" n="366">et proia Deu l'espirital,</l>
                <l xml:id="d001l367" n="367">si voirement cum il fu mis</l>
                <l xml:id="d001l368" n="368">en croiz ou fu [et] morz et vis,</l>
                <l xml:id="d001l369" n="369">que li donast forcha et raison</l>
                <l xml:id="d001l370" n="370">contre le seneschal felon,</l>
                <l xml:id="d001l371" n="371">qui vers le rois traïtes iere;</l>
                <l xml:id="d001l372" n="372">et quant il [ot] fait sa proiere,</l>
                <l xml:id="d001l373" n="373">s'ala ofrir enneslopas.</l>
                <l xml:id="d001l374" n="374">Sor l'autier pouse dous henas</l>
                <l xml:id="d001l375" n="375">qui furent andui d'argent fin,</l>
                <l xml:id="d001l376" n="376">si n'i ot pas aigue ne vin,</l>
                <l xml:id="d001l377" n="377">mais besanz d'or et bones pieres,</l>
                <l xml:id="d001l378" n="378">rubis et esmeraudes chieres (c. 7v)</l>
                <l xml:id="d001l379" n="379">et autres qui saphirs o[n]t non.</l>
                <l xml:id="d001l380" n="380">Pois ofrirent si conpaignon</l>
                <l xml:id="d001l381" n="381">et cil qui l'aloient sigant,</l>
                <l xml:id="d001l382" n="382">chascuns de toz els un besant;</l>
                <l xml:id="d001l383" n="383">et quant la messe fu chantee,</l>
                <l xml:id="d001l384" n="384">li vaslet a sa main levee,</l>
                <l xml:id="d001l385" n="385">son chief seigne, a Deu se comande,</l>
                <l xml:id="d001l386" n="386">et aprés requier et demande</l>
                <l xml:id="d001l387" n="387">ses armes por armer son cors,</l>
                <l xml:id="d001l388" n="388">et l'en li a [a]porté lors.</l>
                <l xml:id="d001l389" n="389">Quant l'en li a mises davant,</l>
                <l xml:id="d001l390" n="390">armer se fait tot maintenant,</l>
                <l xml:id="d001l391" n="391">et laicier les cauces de fer</l>
                <l xml:id="d001l392" n="392">a bones corg[i]es de cer.</l>
                <l xml:id="d001l393" n="393">Pius vest l'auberc de blanche malle;</l>
                <l xml:id="d001l394" n="394">davant li ferment la vantalle.</l>
                <l xml:id="d001l395" n="395">En son chief mist un heume bon;</l>
                <l xml:id="d001l396" n="396">peires i ot a grant foison</l>
                <l xml:id="d001l397" n="397">en cercle entor en la viseire.</l>
                <l xml:id="d001l398" n="398">Aprés ceint une hespee cheire,</l>
                <l xml:id="d001l399" n="399">qui mult fu bone de grant fin,</l>
                <l xml:id="d001l400" n="400">e fu faite outre lo Rin</l>
                <l xml:id="d001l401" n="401">a Cologne en la cité.</l>
                <l xml:id="d001l402" n="402">Son chevals li ont amené,</l>
                <l xml:id="d001l403" n="403">un mult buen vair destrier gascon,</l>
                <l xml:id="d001l404" n="404">covert de fer col et crepon;</l>
                <l xml:id="d001l405" n="405">et li vaslet est sus montez,</l>
                <l xml:id="d001l406" n="406">qui mult fu preuz et acesmez.</l>
                <l xml:id="d001l407" n="407">A son col pent [il] un blachon (c. 8r)</l>
                <l xml:id="d001l408" n="408">a or bendé et a achon;</l>
                <l xml:id="d001l409" n="409">et une lance merveilose,</l>
                <l xml:id="d001l410" n="410">a un fer tranchant de Tolose</l>
                <l xml:id="d001l411" n="411">plus clers che haumes n'es de long,</l>
                <l xml:id="d001l412" n="412">li met uns chevaliers el pong.</l>
                <l xml:id="d001l413" n="413">Et quant il fu sor li destrier</l>
                <l xml:id="d001l414" n="414">armez, bien senbra ch[e]valier.</l>
                <l xml:id="d001l415" n="415">Ne fu trop graile ne trop gros;</l>
                <l xml:id="d001l416" n="416">biens li sist ses auberc el dos,</l>
                <l xml:id="d001l417" n="417">et el chief li aumes gemez</l>
                <l xml:id="d001l418" n="418">et li brant qu'il ot ceint aus lez,</l>
                <l xml:id="d001l419" n="419">et l[i] escu qu'il ot au col.</l>
                <l xml:id="d001l420" n="420">Ne l[e] fist mie sanbler fol,</l>
                <l xml:id="d001l421" n="421">car plus fu as armes apers</l>
                <l xml:id="d001l422" n="422">que de laborer n'est convers.</l>
                <l xml:id="d001l423" n="423">La lance droite que il tint,</l>
                <l xml:id="d001l424" n="424">el canp de la batalle vint</l>
                <l xml:id="d001l425" n="425">por la reïne Halis defendre</l>
                <l xml:id="d001l426" n="426">et por son convenant atendre.</l>
                <l xml:id="d001l427" n="427">Aprés lui vient li seneschaus,</l>
                <l xml:id="d001l428" n="428">toz armez il et ses chevaus,</l>
                <l xml:id="d001l429" n="429">plus talantis de la bataille</l>
                <l xml:id="d001l430" n="430">qu'esperver n'est de chacier quaille.</l>
                <l xml:id="d001l431" n="431">Quan il furent andui venu,</l>
                <l xml:id="d001l432" n="432">el canp sunt a pié descendu;</l>
                <l xml:id="d001l433" n="433">lor fist l'en les seinz aporter.</l>
                <l xml:id="d001l434" n="434">Li seneschaus ala jurer,</l>
                <l xml:id="d001l435" n="435">qui la reïne ot encusee.</l>
                <l xml:id="d001l436" n="436">Sor li sainz mist la main armee; (c. 8v)</l>
                <l xml:id="d001l437" n="437">voiant toz, teil sairement fit</l>
                <l xml:id="d001l438" n="438">que ce estoit voir que il ot dit.</l>
                <l xml:id="d001l439" n="439">Et li vaslet aprés lui jure</l>
                <l xml:id="d001l440" n="440">et dit qu'il lo tint por parjure</l>
                <l xml:id="d001l441" n="441">de[l] seirement que fait avoit,</l>
                <l xml:id="d001l442" n="442">et dit che vencuz l'en rendroit.</l>
                <l xml:id="d001l443" n="443">Quant orent fait le serement</l>
                <l xml:id="d001l444" n="444">li vaslet au chevals se prent;</l>
                <l xml:id="d001l445" n="445">sus mo[n]te par l'istrief senestre.</l>
                <l xml:id="d001l446" n="446">A une part del canp a destre</l>
                <l xml:id="d001l447" n="447">se trait le seneschaus et monte,</l>
                <l xml:id="d001l448" n="448">qui mult l'i cuidoit metre a onte.</l>
                <l xml:id="d001l449" n="449">Chascuns a mis la lance en feutre,</l>
                <l xml:id="d001l450" n="450">pois ont regardé li uns l'autre.</l>
                <l xml:id="d001l451" n="451">Li seneschaus s'est afichiez;</l>
                <l xml:id="d001l452" n="452">des esperons qu'il ot chauciez</l>
                <l xml:id="d001l453" n="453">point li chevals, la lance baisse,</l>
                <l xml:id="d001l454" n="454">encontre li vaslet s'eslaisse;</l>
                <l xml:id="d001l455" n="455">et li vaslet contre lui point,</l>
                <l xml:id="d001l456" n="456">soz l'escu, con faucons s'esjoint.</l>
                <l xml:id="d001l457" n="457">Tant con li chevaus puet aler</l>
                <l xml:id="d001l458" n="458">fiert li uns l'autre au joster</l>
                <l xml:id="d001l459" n="459">que les fers tranchant esmoluz</l>
                <l xml:id="d001l460" n="460">firent passer par les escuz;</l>
                <l xml:id="d001l461" n="461">les lances brisent par esfors.</l>
                <l xml:id="d001l462" n="462">D'escuz, de chevaus et de cors</l>
                <l xml:id="d001l463" n="463">hurtent andui tant fort ensenbre,</l>
                <l xml:id="d001l464" n="464">quant li uns a l'autre asenbre,</l>
                <l xml:id="d001l465" n="465">que tot brisent quanqu'il ataignent: (c. 9r)</l>
                <l xml:id="d001l466" n="466">et li archon d'ariere freignent,</l>
                <l xml:id="d001l467" n="467">li estref rumpent et les cengles,</l>
                <l xml:id="d001l468" n="468">les poitrals et les contrecengles,</l>
                <l xml:id="d001l469" n="469">si che chevals et chevalier</l>
                <l xml:id="d001l470" n="470">cheient tuit envers el gravier</l>
                <l xml:id="d001l471" n="471">li uns lez l'autre estordiz.</l>
                <l xml:id="d001l472" n="472">Ja fust des genz mult grant l'escriz,</l>
                <l xml:id="d001l473" n="473">quar cuidoient qu'il fussent mort,</l>
                <l xml:id="d001l474" n="474">mais li reis fist crïer tan fort</l>
                <l xml:id="d001l475" n="475">son ban que cil qui parleroit</l>
                <l xml:id="d001l476" n="476">sanz nul respit penduz seroit;</l>
                <l xml:id="d001l477" n="477">por ce se tindrent quoi et mu.</l>
                <l xml:id="d001l478" n="478">Quan li cuer furent revenu</l>
                <l xml:id="d001l479" n="479">as dous vasaus qui jostré orent,</l>
                <l xml:id="d001l480" n="480">en piez saillent plus tost qu'il porent;</l>
                <l xml:id="d001l481" n="481">chascus trait del fuere l'espee,</l>
                <l xml:id="d001l482" n="482">si recomencent la meslee.</l>
                <l xml:id="d001l483" n="483">Desus les eumes pavieis</l>
                <l xml:id="d001l484" n="484">s'en vont ferir tot demaneis</l>
                <l xml:id="d001l485" n="485">des espees tant ruistes cous</l>
                <l xml:id="d001l486" n="486">que les escuz qu'il o[n]t as cous</l>
                <l xml:id="d001l487" n="487">coupent, detranchent et astellent;</l>
                <l xml:id="d001l488" n="488">as espees les enchantellent.</l>
                <l xml:id="d001l489" n="489">Mult fut d'eus dos grant l'envaïe.</l>
                <l xml:id="d001l490" n="490">Li seneschaus ne fine mie</l>
                <l xml:id="d001l491" n="491">d'esaillir li vaslet sovent;</l>
                <l xml:id="d001l492" n="492">de toz senz grant estor li rent;</l>
                <l xml:id="d001l493" n="493">uns cous li done au descorve[r]t:</l>
                <l xml:id="d001l494" n="494">en mi le col tot en apert (c. 9v)</l>
                <l xml:id="d001l495" n="495">lo fiert si de l'espee blanche</l>
                <l xml:id="d001l496" n="496">que les laz del heume li tranche;</l>
                <l xml:id="d001l497" n="497">li heume li chiet jus aus piez.</l>
                <l xml:id="d001l498" n="498">Ne fu mie trop esmaiez</l>
                <l xml:id="d001l499" n="499">li vaslet, quant se sent lo chief</l>
                <l xml:id="d001l500" n="500">desarmé, mes mult li fu grief:</l>
                <l xml:id="d001l501" n="501">miel velt morir ne se venjoit.</l>
                <l xml:id="d001l502" n="502">De l'espee que il tenoit</l>
                <l xml:id="d001l503" n="503">li vait un si grant coup doner</l>
                <l xml:id="d001l504" n="504">qu'adous les oilz li fait trobler</l>
                <l xml:id="d001l505" n="505">et li cervel tot li estone,</l>
                <l xml:id="d001l506" n="506">tel coup sor le heume li done.</l>
                <l xml:id="d001l507" n="507">Ja mais d'encuser n'aüst cure</l>
                <l xml:id="d001l508" n="508">li seneschaus, mas lez l'eudure</l>
                <l xml:id="d001l509" n="509">brisa l'espee al ferir</l>
                <l xml:id="d001l510" n="510">si que puis ne la pot tenir</l>
                <l xml:id="d001l511" n="511">li vaslet, ne de rien aidier.</l>
                <l xml:id="d001l512" n="512">En lui ne ot que corrocier;</l>
                <l xml:id="d001l513" n="513">n'est merveille s'il ot pesance</l>
                <l xml:id="d001l514" n="514">quant fu en si male chaance,</l>
                <l xml:id="d001l515" n="515">qu[e] il n'ot espee ne heume</l>
                <l xml:id="d001l516" n="516">et sot bien qu'en tot lo rëaume</l>
                <l xml:id="d001l517" n="517">n'avoit uns chevaliers plus fort</l>
                <l xml:id="d001l518" n="518">del seneschal, qui l'het de mort,</l>
                <l xml:id="d001l519" n="519">et se il lo tenoit as braz,</l>
                <l xml:id="d001l520" n="520">mult tost seroit vencuz et maz.</l>
                <l xml:id="d001l521" n="521">Con cil que non l'ousoit atendre</l>
                <l xml:id="d001l522" n="522">et n'ot den se poüst defendre,</l>
                <l xml:id="d001l523" n="523">les cous recevoir li estuet (c. 10r)</l>
                <l xml:id="d001l524" n="524">sor son escu au mielz qu'il puet</l>
                <l xml:id="d001l525" n="525">que li seneschaus li getoit;</l>
                <l xml:id="d001l526" n="526">et davant gandisant aloit,</l>
                <l xml:id="d001l527" n="527">une foiz cha, autre foiz lai,</l>
                <l xml:id="d001l528" n="528">cum cil qui ert en grant esmai.</l>
                <l xml:id="d001l529" n="529">Mult par avoien grant dolor</l>
                <l xml:id="d001l530" n="530">tuit cil qu'i avoient amor</l>
                <l xml:id="d001l531" n="531">quant a tel meschief lo veoient,</l>
                <l xml:id="d001l532" n="532">ne conseiller ne lo peoient.</l>
                <l xml:id="d001l533" n="533">Lor veïssiez soz lor manteaus</l>
                <l xml:id="d001l534" n="534">plorer dames et dameseus,</l>
                <l xml:id="d001l535" n="535">chevaliers, borgois et serjantz;</l>
                <l xml:id="d001l536" n="536">mult par estoit la dolors granz,</l>
                <l xml:id="d001l537" n="537">mas mult [par] fust g[r]aindres li plors,</l>
                <l xml:id="d001l538" n="538">se ne fust del rois la paors.</l>
                <l xml:id="d001l539" n="539">Molt estoit li vaslet iriez</l>
                <l xml:id="d001l540" n="540">quant il a veü a ses piez</l>
                <l xml:id="d001l541" n="541">un tronçon de lance molt gros.</l>
                <l xml:id="d001l542" n="542">Quant l'a veü, Deu en rent los,</l>
                <l xml:id="d001l543" n="543">qu'or cuide avoir sa garison.</l>
                <l xml:id="d001l544" n="544">A dous mains a pris lo tronçon,</l>
                <l xml:id="d001l545" n="545">qui fut d'un fust fraisnin pesant;</l>
                <l xml:id="d001l546" n="546">le plus gros a torné davant</l>
                <l xml:id="d001l547" n="547">et, quant il vit vers soi venir</l>
                <l xml:id="d001l548" n="548">le seneschaus, sel vait ferir</l>
                <l xml:id="d001l549" n="549">sor le braz destre que del poing</l>
                <l xml:id="d001l550" n="550">li fait voler l'espee loing</l>
                <l xml:id="d001l551" n="551">et lo braz li mist tot en tros,</l>
                <l xml:id="d001l552" n="552">tel coup li done del retros. (c. 10v)</l>
                <l xml:id="d001l553" n="553">Et pius corrut prendre l'espee,</l>
                <l xml:id="d001l554" n="554">si l'a de la terre levee,</l>
                <l xml:id="d001l555" n="555">et conut que li seneschaus</l>
                <l xml:id="d001l556" n="556">n'estoit mie ne sains ne saus,</l>
                <l xml:id="d001l557" n="557">sil vait saisir ardïemant;</l>
                <l xml:id="d001l558" n="558">Par les flains a dos braz le prant;</l>
                <l xml:id="d001l559" n="559">tant fort vers soi lo strenz par ire</l>
                <l xml:id="d001l560" n="560">e tant lo sace et tant lo tire</l>
                <l xml:id="d001l561" n="561">qu'a terre desoz soi l'abat</l>
                <l xml:id="d001l562" n="562">desore son escu tot plat;</l>
                <l xml:id="d001l563" n="563">e quant i l'ot desoz soi mis,</l>
                <l xml:id="d001l564" n="564">se l'a dereirs par le heume pris.</l>
                <l xml:id="d001l565" n="565">A tel aïr ver soi lo sache</l>
                <l xml:id="d001l566" n="566">que del chief couper lo menace,</l>
                <l xml:id="d001l567" n="567">si tost ne se clame vancuz.</l>
                <l xml:id="d001l568" n="568">Et cil se tint del dire muz</l>
                <l xml:id="d001l569" n="569">del mot qu'il ne voloit gehir,</l>
                <l xml:id="d001l570" n="570">ainz dit que mielz voloit morir</l>
                <l xml:id="d001l571" n="571">que ja fust jorn vis recreant.</l>
                <l xml:id="d001l572" n="572">Et li vaslet saut entretant,</l>
                <l xml:id="d001l573" n="573">el col lo fiert si de l'espee</l>
                <l xml:id="d001l574" n="574">que assez plus d'une codee</l>
                <l xml:id="d001l575" n="575">li fait le chief del bu voler.</l>
                <l xml:id="d001l576" n="576">Tuit cil qui ont cuer d'encuser,</l>
                <l xml:id="d001l577" n="577">les dames malmetre as maris</l>
                <l xml:id="d001l578" n="578">et les amies as amis,</l>
                <l xml:id="d001l579" n="579">si n'aient itel gïerdon</l>
                <l xml:id="d001l580" n="580">cum li senescaus, et tel don!</l>
                <l xml:id="d001l581" n="581">Car trop en a par mi le monde (c. 11r)</l>
                <l xml:id="d001l582" n="582">de cels qui de tot bien sunt monde</l>
                <l xml:id="d001l583" n="583">et d'enoi ont les veintres plains;</l>
                <l xml:id="d001l584" n="584">icels apele ge vilains,</l>
                <l xml:id="d001l585" n="585">et cels qui vont en lor labor,</l>
                <l xml:id="d001l586" n="586">di ge que ont non gaagnaor:</l>
                <l xml:id="d001l587" n="587">de cels ne voil ge pas maldire.</l>
                <l xml:id="d001l588" n="588">Mais se fusse de France sire,</l>
                <l xml:id="d001l589" n="589">o de [tot] l'enpire de Rome,</l>
                <l xml:id="d001l590" n="590">si vos di bien de moi la some,</l>
                <l xml:id="d001l591" n="591">si ja Nostre Seignor me vaille,</l>
                <l xml:id="d001l592" n="592">que je feïsse en toz cels taille</l>
                <l xml:id="d001l593" n="593">que je soüsse jangleors</l>
                <l xml:id="d001l594" n="594">de rien que fust encontre Amors.</l>
                <l xml:id="d001l595" n="595">Tant con durast ma seignorie,</l>
                <l xml:id="d001l596" n="596">ne conquesist rien Tricherie</l>
                <l xml:id="d001l597" n="597">n'el rëaume ne en l'enpire,</l>
                <l xml:id="d001l598" n="598">mais bien en fust et dame et syre</l>
                <l xml:id="d001l599" n="599">Amors, qui bien lo seüst estre,</l>
                <l xml:id="d001l600" n="600">[…-estre]</l>
                <l xml:id="d001l601" n="601">que, quant plus avroit, mielz vaudroit</l>
                <l xml:id="d001l602" n="602">et chascus jorn s'amenderoit,</l>
                <l xml:id="d001l603" n="603">qu'ele est pleine de cortesie,</l>
                <l xml:id="d001l604" n="604">de bel parler sanz vilenie,</l>
                <l xml:id="d001l605" n="605">de sens, de bien et de largece,</l>
                <l xml:id="d001l606" n="606">ne en li n'a nule perece,</l>
                <l xml:id="d001l607" n="607">ainz ame joie et bone foi.</l>
                <l xml:id="d001l608" n="608">Mult par set de toz bien sen roi;</l>
                <l xml:id="d001l609" n="609">plus est douce que nule chouse:</l>
                <l xml:id="d001l610" n="610">gariz est cuers o se repouse.</l>
                <l xml:id="d001l611" n="611">De toz biens doit porter corone (c. 11v)</l>
                <l xml:id="d001l612" n="612">Amor, qui totes joies done,</l>
                <l xml:id="d001l613" n="613">et Tricherie, qui m'enoie,</l>
                <l xml:id="d001l614" n="614">qui est plus ameire que soie,</l>
                <l xml:id="d001l615" n="615">que maintenent or li pluisor,</l>
                <l xml:id="d001l616" n="616">di ge que mains vaut chascus jor</l>
                <l xml:id="d001l617" n="617">quant plus mointe et croist sa baillie;</l>
                <l xml:id="d001l618" n="618">qu'ele est co[n]ble de vilanie,</l>
                <l xml:id="d001l619" n="619">d'engan, d'orguoil et de pechie,</l>
                <l xml:id="d001l620" n="620">et de toz maus est entechie.</l>
                <l xml:id="d001l621" n="621">Deables la [l']ent fait monter:</l>
                <l xml:id="d001l622" n="622">qu'i la repoissent avaler</l>
                <l xml:id="d001l623" n="623">en tel sanblant con je voudroie!</l>
                <l xml:id="d001l624" n="624">Sachiez que mult fu grant la joie</l>
                <l xml:id="d001l625" n="625">quant lo seneschal fu ocis;</l>
                <l xml:id="d001l626" n="626">et mult conquist onor et pris</l>
                <l xml:id="d001l627" n="627">le vaslet de Poitiers cel jor</l>
                <l xml:id="d001l628" n="628">qu'il ot vancu lo traïtor.</l>
                <l xml:id="d001l629" n="629">Mult lo tindrent tuit a prodome</l>
                <l xml:id="d001l630" n="630">et distrent bien qu'entrosqu'a Rome,</l>
                <l xml:id="d001l631" n="631">se il pooit longues regnier,</l>
                <l xml:id="d001l632" n="632">n'avroit un si buen chivalier.</l>
                <l xml:id="d001l633" n="633">A son hostel l'en ont mené;</l>
                <l xml:id="d001l634" n="634">de ses armes l'ont desarmé;</l>
                <l xml:id="d001l635" n="635">mais ainz que fust a la vespree</l>
                <l xml:id="d001l636" n="636">ne la noit fust au jorn meslee,</l>
                <l xml:id="d001l637" n="637">vint a son hostel uns mesages,</l>
                <l xml:id="d001l638" n="638">qui mult estoit et proz et sages.</l>
                <l xml:id="d001l639" n="639">Li mesages fu de Poitiers;</l>
                <l xml:id="d001l640" n="640">le vaslet et ses chivaliers (c. 12r)</l>
                <l xml:id="d001l641" n="641">a salué et si lor conte</l>
                <l xml:id="d001l642" n="642">qu'a Poitiers n'avoit point de conte:</l>
                <l xml:id="d001l643" n="643">morz est sis peres, c'est la some,</l>
                <l xml:id="d001l644" n="644">si li mandent trestuit si ome</l>
                <l xml:id="d001l645" n="645">qu'il auge recevoir sa terre,</l>
                <l xml:id="d001l646" n="646">ainz qu[e] il sorge autre gerre.</l>
                <l xml:id="d001l647" n="647">Quant il entendi les noveles,</l>
                <l xml:id="d001l648" n="648">sachiez ne li furent pas beles.</l>
                <l xml:id="d001l649" n="649">Desor une coute s'apoie;</l>
                <l xml:id="d001l650" n="650">de son peire mult li enoie,</l>
                <l xml:id="d001l651" n="651">qu[e] encor vesquist il son voel;</l>
                <l xml:id="d001l652" n="652">mais n'en velt faire trop grant duel,</l>
                <l xml:id="d001l653" n="653">car n'avient pas a nul baron</l>
                <l xml:id="d001l654" n="654">qu'il face duel outre raison.</l>
                <l xml:id="d001l655" n="655">Tote la nuit fu en error.</l>
                <l xml:id="d001l656" n="656">Bien maitinet par som lo jor</l>
                <l xml:id="d001l657" n="657">commanda a metre ses seles,</l>
                <l xml:id="d001l658" n="658">qu'aler s'en velt par les noveles</l>
                <l xml:id="d001l659" n="659">que oit oïes de son païs.</l>
                <l xml:id="d001l660" n="660">Quant il ot congié del roi pris,</l>
                <l xml:id="d001l661" n="661">sil vait de la raïne prendre,</l>
                <l xml:id="d001l662" n="662">que mult grant mercis li soit randre</l>
                <l xml:id="d001l663" n="663">de l'onor que faite li ot.</l>
                <l xml:id="d001l664" n="664">Cil li redist au mielz qu'il sot</l>
                <l xml:id="d001l665" n="665">qu'il estoit suens et suens seroit</l>
                <l xml:id="d001l666" n="666">toz les jorn mais que il vivroit.</l>
                <l xml:id="d001l667" n="667">Atant de li le congié prent,</l>
                <l xml:id="d001l668" n="668">si fait monter tote sa gent.</l>
                <l xml:id="d001l669" n="669">Or chevauce, s'ist de la vile; (c. 12v)</l>
                <l xml:id="d001l670" n="670">mais plus furent de doce mile,</l>
                <l xml:id="d001l671" n="671">qu'a pié qu'a chevals, del païs,</l>
                <l xml:id="d001l672" n="672">que tuit se sunt aprés lui mis,</l>
                <l xml:id="d001l673" n="673">tant che de lui ont pris congié.</l>
                <l xml:id="d001l674" n="674">Mult par en estoient irié</l>
                <l xml:id="d001l675" n="675">trestuit cil que l[e] conessoient,</l>
                <l xml:id="d001l676" n="676">quant del païs aler l'en voient,</l>
                <l xml:id="d001l677" n="677">car mult par i estoit amez.</l>
                <l xml:id="d001l678" n="678">Ensi s'en va, con vos oez.</l>
                <l xml:id="d001l679" n="679">Por tost venir en sa contree</l>
                <l xml:id="d001l680" n="680">fait chascun jorn mult grant jornee.</l>
                <l xml:id="d001l681" n="681">Tant a chevaucé et erré,</l>
                <l xml:id="d001l682" n="682">viles et marches trespassé,</l>
                <l xml:id="d001l683" n="683">et tant sa voie droite tint</l>
                <l xml:id="d001l684" n="684">qu'a sa cité a Poitiers vint,</l>
                <l xml:id="d001l685" n="685">o fu a joie receüz,</l>
                <l xml:id="d001l686" n="686">que l'evesque fu revestuz,</l>
                <l xml:id="d001l687" n="687">et tuit li clerc de la cité,</l>
                <l xml:id="d001l688" n="688">qui encontre li sunt alé</l>
                <l xml:id="d001l689" n="689">a croiz et a procession,</l>
                <l xml:id="d001l690" n="690">l'ont receü come baron;</l>
                <l xml:id="d001l691" n="691">et li borgeis par mi le[s] rues</l>
                <l xml:id="d001l692" n="692">orent cortines portendues</l>
                <l xml:id="d001l693" n="693">et vair et gris et draps de soie:</l>
                <l xml:id="d001l694" n="694">mult par firent de lui grant joie.</l>
                <l xml:id="d001l695" n="695">Illoques vint tot ses barnages,</l>
                <l xml:id="d001l696" n="696">s'a receü toz ses omages.</l>
                <l xml:id="d001l697" n="697">Puis fist toz ses chasteus garnir,</l>
                <l xml:id="d001l698" n="698">con cil que bien le[s] vost tenir. (c. 13r)</l>
                <l xml:id="d001l699" n="699">Quant ot son païs atorné,</l>
                <l xml:id="d001l700" n="700">si a tant quis et demandé</l>
                <l xml:id="d001l701" n="701">que .xxv. chevaliers ot,</l>
                <l xml:id="d001l702" n="702">des meillors que eslire sot,</l>
                <l xml:id="d001l703" n="703">si les a pris de sa maisnee.</l>
                <l xml:id="d001l704" n="704">Tot cel qu'el cuide que li siee</l>
                <l xml:id="d001l705" n="705">lor fist et dist, et tant lor done</l>
                <l xml:id="d001l706" n="706">que chascuns por lui s'abandone</l>
                <l xml:id="d001l707" n="707">de s'onor croistre chascuns jor;</l>
                <l xml:id="d001l708" n="708">mult lo tindrent a bon seignor.</l>
                <l xml:id="d001l709" n="709">Lors cerche li cuens les tornois,</l>
                <l xml:id="d001l710" n="710">et en Franche et en Gastineis</l>
                <l xml:id="d001l711" n="711">vait torneier et en Bretaigne;</l>
                <l xml:id="d001l712" n="712">ne en Franche ne en Chanpagne</l>
                <l xml:id="d001l713" n="713">n'oït de nuil tornoi parler</l>
                <l xml:id="d001l714" n="714">que il nen i vousist aler.</l>
                <l xml:id="d001l715" n="715">Tant par devint des armes bons</l>
                <l xml:id="d001l716" n="716">que tuit disoient que li cuens</l>
                <l xml:id="d001l717" n="717">estoit de toz li tornoiz sire,</l>
                <l xml:id="d001l718" n="718">et que en France ne en l'enpire</l>
                <l xml:id="d001l719" n="719">ne avoit un meillor escu</l>
                <l xml:id="d001l720" n="720">de tant con il avoit vescu.</l>
                <l xml:id="d001l721" n="721">Mult par demenoit bele vie:</l>
                <l xml:id="d001l722" n="722">a grant poine puet faillir mie</l>
                <l xml:id="d001l723" n="723">que vos ne[l] puissiez retrover,</l>
                <l xml:id="d001l724" n="724">qui longement voudroit pener.</l>
                <l xml:id="d001l725" n="725">Honor aime li cuens, si l'ot.</l>
                <l xml:id="d001l726" n="726">De tel vie prendre assez sot;</l>
                <l xml:id="d001l727" n="727">quar qui pense en mavaistiez (c. 13v)</l>
                <l xml:id="d001l728" n="728">tost en puet venir a malchiez,</l>
                <l xml:id="d001l729" n="729">et qui en honor penser viaut,</l>
                <l xml:id="d001l730" n="730">Honors mult volentiers l'aquiaut,</l>
                <l xml:id="d001l731" n="731">et qui en amor velt entendre</l>
                <l xml:id="d001l732" n="732">mult tost en a, s'il en velt prendre.</l>
                <l xml:id="d001l733" n="733">Por moi lo di, que bien lo say,</l>
                <l xml:id="d001l734" n="734">qui lo conois de cuer verai,</l>
                <l xml:id="d001l735" n="735">que lonc tens ai en li pensé,</l>
                <l xml:id="d001l736" n="736">sin ai lo cuer si raciné</l>
                <l xml:id="d001l737" n="737">qu'estre ne puis nuille saison</l>
                <l xml:id="d001l738" n="738">sans amor, tant en ai foison;</l>
                <l xml:id="d001l739" n="739">quar tant ai le cuer envoisos,</l>
                <l xml:id="d001l740" n="740">fin et loial et amoros,</l>
                <l xml:id="d001l741" n="741">que quant je cuit d'Amor partir,</l>
                <l xml:id="d001l742" n="742">davant moi vait le pas garnir</l>
                <l xml:id="d001l743" n="743">que ge [ja] ne m'en pois aler</l>
                <l xml:id="d001l744" n="744">por riens d'Amor ni escanper.</l>
                <l xml:id="d001l745" n="745">De dous beaus oilz me fait sarree</l>
                <l xml:id="d001l746" n="746">et d'une face coloree;</l>
                <l xml:id="d001l747" n="747">d'une boche a denz blanchetes</l>
                <l xml:id="d001l748" n="748">et d'une[s] leivres vermeilletes</l>
                <l xml:id="d001l749" n="749">me fait fossé aut et parfont,</l>
                <l xml:id="d001l750" n="750">o ge ne truis ne gué ne pont;</l>
                <l xml:id="d001l751" n="751">et d'un bel cors me fait cloison.</l>
                <l xml:id="d001l752" n="752">Tant me recort de la faichon</l>
                <l xml:id="d001l753" n="753">que ma dame a, et son sanblant,</l>
                <l xml:id="d001l754" n="754">qu'Amors m'avra a mon vivant.</l>
                <l xml:id="d001l755" n="755">Mult est fous mis cuers, bien lo voi,</l>
                <l xml:id="d001l756" n="756">quant il aide a Amors de moi; (c. 14r)</l>
                <l xml:id="d001l757" n="757">mais por ce li doi pardoner</l>
                <l xml:id="d001l758" n="758">qu'or me fait la meillor amer</l>
                <l xml:id="d001l759" n="759">que l'on sache en tot le mont</l>
                <l xml:id="d001l760" n="760">de totes celes qui or sunt;</l>
                <l xml:id="d001l761" n="761">et de totes beautez est plaine,</l>
                <l xml:id="d001l762" n="762">si n'est pas de parler vilaine:</l>
                <l xml:id="d001l763" n="763">bel parole sor tote rien.</l>
                <l xml:id="d001l764" n="764">Et cil qui velt avoir del sien,</l>
                <l xml:id="d001l765" n="765">se il velt avoir, asez en a,</l>
                <l xml:id="d001l766" n="766">c'onques nul jorn avoir n'ama,</l>
                <l xml:id="d001l767" n="767">car a garder amors li senble;</l>
                <l xml:id="d001l768" n="768">por ce ne lo velt metre ensenble,</l>
                <l xml:id="d001l769" n="769">mais pris amasse et honor,</l>
                <l xml:id="d001l770" n="770">et si lo croist a chascun jor,</l>
                <l xml:id="d001l771" n="771">et si lo seit garder si bien</l>
                <l xml:id="d001l772" n="772">que l'en ne l'en puet enbler rien.</l>
                <l xml:id="d001l773" n="773">Tant l'a fait creistre et monter</l>
                <l xml:id="d001l774" n="774">c'or en puet l'eschaquier dobler,</l>
                <l xml:id="d001l775" n="775">et ge d'amor, si ge voloie.</l>
                <l xml:id="d001l776" n="776">Mais volentiers li changeroie,</l>
                <l xml:id="d001l777" n="777">s'el[e] voloit de moi, m'amor</l>
                <l xml:id="d001l778" n="778">por la moitié de s'onor,</l>
                <l xml:id="d001l779" n="779">mais que teus tornes me feïsse</l>
                <l xml:id="d001l780" n="780">que cele amors en moi meïsse</l>
                <l xml:id="d001l781" n="781">que ge li avroie eschangié,</l>
                <l xml:id="d001l782" n="782">qu'autrement nel feroi[e] gié,</l>
                <l xml:id="d001l783" n="783">q[ue] en Amors ai mis ma cure,</l>
                <l xml:id="d001l784" n="784">ne de Tricharie n'ai cure,</l>
                <l xml:id="d001l785" n="785">que mult tost i vient l'om a honte. (c. 14v)</l>
                <l xml:id="d001l786" n="786">Or redevez oïr del conte,</l>
                <l xml:id="d001l787" n="787">qui mult a erré par les terres</l>
                <l xml:id="d001l788" n="788">as corz, as tornoiz et as guerres.</l>
                <l xml:id="d001l789" n="789">En son païs fu revenuz</l>
                <l xml:id="d001l790" n="790">et si fu avec lui venuz</l>
                <l xml:id="d001l791" n="791">uns meneistrés de grant afaire,</l>
                <l xml:id="d001l792" n="792">qui bien sot retroenches faire.</l>
                <l xml:id="d001l793" n="793">Bien estoit de toz les barons;</l>
                <l xml:id="d001l794" n="794">mult avoit l'an de riches dons.</l>
                <l xml:id="d001l795" n="795">Cist avoist non Gui de Nïele.</l>
                <l xml:id="d001l796" n="796">Li cuens a une part l'apele;</l>
                <l xml:id="d001l797" n="797">au col li a mis lo braz destre,</l>
                <l xml:id="d001l798" n="798">si s'en vont a une fenestre.</l>
                <l xml:id="d001l799" n="799">Iluec se sunt asis andui</l>
                <l xml:id="d001l800" n="800">entre le conte et celui.</l>
                <l xml:id="d001l801" n="801">«Gui», fait li cuens, «or me di, freire,</l>
                <l xml:id="d001l802" n="802">foi que tu doiz l'ame ton pere</l>
                <l xml:id="d001l803" n="803">ne que tu doiz Deu ne seint Jame,</l>
                <l xml:id="d001l804" n="804">qui est or la plus bele dame</l>
                <l xml:id="d001l805" n="805">que tu saches decha la mer?</l>
                <l xml:id="d001l806" n="806">Di moi le voir, nel me celer».</l>
                <l xml:id="d001l807" n="807">Gui de Nïele li respont:</l>
                <l xml:id="d001l808" n="808">«Sire», fait il, «en tot le mont</l>
                <l xml:id="d001l809" n="809">ne vi onques dame plus bele,</l>
                <l xml:id="d001l810" n="810">ne qui plus ait color novele,</l>
                <l xml:id="d001l811" n="811">que ma dame Agnés de Tornuerre.</l>
                <l xml:id="d001l812" n="812">Mais ne [la] velt pas metre a fuerre</l>
                <l xml:id="d001l813" n="813">sis marriz, que d'une haute tor</l>
                <l xml:id="d001l814" n="814">ne la laisse ensir nul jor; (c. 15r)</l>
                <l xml:id="d001l815" n="815">laïnz la [tient] si enseree</l>
                <l xml:id="d001l816" n="816">que ja nen iert d'ome privee</l>
                <l xml:id="d001l817" n="817">fors que de lui, ce est la some,</l>
                <l xml:id="d001l818" n="818">quar il n'i laisse parler home</l>
                <l xml:id="d001l819" n="819">se il nen est de sa maison.</l>
                <l xml:id="d001l820" n="820">Ensi la tient cum un prison;</l>
                <l xml:id="d001l821" n="821">en ce a mis tot son deport».</l>
                <l xml:id="d001l822" n="822">Li cuens respont: «Il n'a pas tort,</l>
                <l xml:id="d001l823" n="823">ne nuls hom ne l'en doit blasmer,</l>
                <l xml:id="d001l824" n="824">s'il velt si bel tresor garder</l>
                <l xml:id="d001l825" n="825">cum cil est, qu'autretel feroie,</l>
                <l xml:id="d001l826" n="826">si m'aït Deus, si ge l'avoie.</l>
                <l xml:id="d001l827" n="827">Mais bien te di, gariz seroit</l>
                <l xml:id="d001l828" n="828">li leirres qui enbler l'en poroit!</l>
                <l xml:id="d001l829" n="829">Toz avroit aquitez ses clains</l>
                <l xml:id="d001l830" n="830">qu'i porroit metre boche et mains</l>
                <l xml:id="d001l831" n="831">et qui porroit avoc li estre!</l>
                <l xml:id="d001l832" n="832">En la tor a nulle fenestre</l>
                <l xml:id="d001l833" n="833">par on cele dame regart,</l>
                <l xml:id="d001l834" n="834">s'ele velt veoir nulle part?».</l>
                <l xml:id="d001l835" n="835">«Oïl, sire, devers le borc,</l>
                <l xml:id="d001l836" n="836">et si a bien pres de la tor</l>
                <l xml:id="d001l837" n="837">une place mult bele et grant</l>
                <l xml:id="d001l838" n="838">et un bel perer qui espant</l>
                <l xml:id="d001l839" n="839">ses rains et s'onbre sor la place;</l>
                <l xml:id="d001l840" n="840">et cil arbres si a tal grace</l>
                <l xml:id="d001l841" n="841">c'om non i puet home gaitier.</l>
                <l xml:id="d001l842" n="842">Iluec joent li chevalier</l>
                <l xml:id="d001l843" n="843">as dez et as autres jous divers; (c. 15v)</l>
                <l xml:id="d001l844" n="844">enqui est tot an li josters</l>
                <l xml:id="d001l845" n="845">et les dances et les caroeles;</l>
                <l xml:id="d001l846" n="846">enqui vienent et fous et foles</l>
                <l xml:id="d001l847" n="847">et menestreil et jugleor;</l>
                <l xml:id="d001l848" n="848">iqui veirrïez chascun jor</l>
                <l xml:id="d001l849" n="849">et grant solaz et grant deport.</l>
                <l xml:id="d001l850" n="850">Iqui prent un pou de confort</l>
                <l xml:id="d001l851" n="851">la dame, qui tot voit d'amont</l>
                <l xml:id="d001l852" n="852">quanque cil en la place font».</l>
                <l xml:id="d001l853" n="853">«Deus!», fait li cuens, «cum pert son segle,</l>
                <l xml:id="d001l854" n="854">et con li fait tenir croi regle</l>
                <l xml:id="d001l855" n="855">sis mariz, qui si l'enpresone!</l>
                <l xml:id="d001l856" n="856">Consel te quier, car lo me done:</l>
                <l xml:id="d001l857" n="857">quel achoison porroit avoir</l>
                <l xml:id="d001l858" n="858">qui la voudroit aler veoir?</l>
                <l xml:id="d001l859" n="859">Si m'aï Deus, estre voudroie</l>
                <l xml:id="d001l860" n="860">soz lo perier de la monjoie</l>
                <l xml:id="d001l861" n="861">don l'en voit la fenestre aut</l>
                <l xml:id="d001l862" n="862">par ont voit cele qui tant vaut».</l>
                <l xml:id="d001l863" n="863">Gui de Nïele respont: «Sire,</l>
                <l xml:id="d001l864" n="864">l'acheison vo sai ge bin dire,</l>
                <l xml:id="d001l865" n="865">pois que conseilz me volez querre.</l>
                <l xml:id="d001l866" n="866">Avant ier vint de cele terre</l>
                <l xml:id="d001l867" n="867">uns miens vaslez que m'a conté</l>
                <l xml:id="d001l868" n="868">qu'entre Torneuerre, el gué,</l>
                <l xml:id="d001l869" n="869">doit avoir un torneiement,</l>
                <l xml:id="d001l870" n="870">et que sera, se cil ne ment,</l>
                <l xml:id="d001l871" n="871">l'octave de la Pentecoste.</l>
                <l xml:id="d001l872" n="872">Iqui avra fait maint[e] joste (c. 16r)</l>
                <l xml:id="d001l873" n="873">que chevaliers i vendront maint,</l>
                <l xml:id="d001l874" n="874">qu'en tote France ne remaint</l>
                <l xml:id="d001l875" n="875">nulz chevaliers de [si] aut pris,</l>
                <l xml:id="d001l876" n="876">se maus nel ti[e]nt qui l'oit sorpris,</l>
                <l xml:id="d001l877" n="877">que il ne viegne senz respit,</l>
                <l xml:id="d001l878" n="878">ensi con li vaslet m'a dit;</l>
                <l xml:id="d001l879" n="879">et si vos veoir le volez,</l>
                <l xml:id="d001l880" n="880">a cel torneiement alez.</l>
                <l xml:id="d001l881" n="881">«Deus!», fait li cuens, «quele aventure,</l>
                <l xml:id="d001l882" n="882">quant ensi me vient a mesure</l>
                <l xml:id="d001l883" n="883">l'achaison si cum je la voil!</l>
                <l xml:id="d001l884" n="884">D'a pou t'en beiseroie l'oil!</l>
                <l xml:id="d001l885" n="885">Biaus chiers amis, se ce nen erre?»</l>
                <l xml:id="d001l886" n="886">«Que desdi ge? Sui losengere?»</l>
                <l xml:id="d001l887" n="887">«Mais de ce ne sai ge neiant!»</l>
                <l xml:id="d001l888" n="888">«Or tien ma foi!». «Je tel creant,</l>
                <l xml:id="d001l889" n="889">que, se Deus de mal me defent,</l>
                <l xml:id="d001l890" n="890">que ge irai au torneiament;</l>
                <l xml:id="d001l891" n="891">mais garde ne m'en desceler,</l>
                <l xml:id="d001l892" n="892">quar ge lo voil mult bien celer</l>
                <l xml:id="d001l893" n="893">vers tuz mes conpaignons mult bien».</l>
                <l xml:id="d001l894" n="894">Cil respont: «Cha n'en dirai rien».</l>
                <l xml:id="d001l895" n="895">Atant s'en sont d'iluec torné;</l>
                <l xml:id="d001l896" n="896">[en]si ont lor consel finé,</l>
                <l xml:id="d001l897" n="897">e li cuens ne s'oblia pas,</l>
                <l xml:id="d001l898" n="898">ainz comanda eneslopas,</l>
                <l xml:id="d001l899" n="899">con cil qu'an tornoi velt entendre,</l>
                <l xml:id="d001l900" n="900">un escu a sinople peindre</l>
                <l xml:id="d001l901" n="901">sus argent, et quatre vint lances. (c. 16v)</l>
                <l xml:id="d001l902" n="902">Vermeilles fist ses conoisances</l>
                <l xml:id="d001l903" n="903">et son heume et son escu;</l>
                <l xml:id="d001l904" n="904">toz velt que fust desconeü.</l>
                <l xml:id="d001l905" n="905">Quatre vint penonceaus petit</l>
                <l xml:id="d001l906" n="906">fist feire d'un vermeil samit,</l>
                <l xml:id="d001l907" n="907">et de corvertures trois peire;</l>
                <l xml:id="d001l908" n="908">et dos reubes refist [a] faire:</l>
                <l xml:id="d001l909" n="909">l'une de scarlate et de vair,</l>
                <l xml:id="d001l910" n="910">orlee d'un cebelin vair;</l>
                <l xml:id="d001l911" n="911">d'une chiere porpre sanguine</l>
                <l xml:id="d001l912" n="912">fu l'autre faite et d'ermine;</l>
                <l xml:id="d001l913" n="913">et trois destriers refist a querre,</l>
                <l xml:id="d001l914" n="914">les meillors qui sunt en sa terre.</l>
                <l xml:id="d001l915" n="915">Quant ot tot son hernois atrait,</l>
                <l xml:id="d001l916" n="916">dos fors somers chargier [re]fait</l>
                <l xml:id="d001l917" n="917">d'or et d'argent et de diners;</l>
                <l xml:id="d001l918" n="918">puis fait monter ses escuiers.</l>
                <l xml:id="d001l919" n="919">Vaslet, serjant resont monté</l>
                <l xml:id="d001l920" n="920">et furent jusqu'a cent cointé,</l>
                <l xml:id="d001l921" n="921">et si n'[i] avoit en cel cointe</l>
                <l xml:id="d001l922" n="922">cevaliers neguns fors le conte,</l>
                <l xml:id="d001l923" n="923">ni meneistrel mais [sol] Guion,</l>
                <l xml:id="d001l924" n="924">qua[r] ne voust autre conpaignon;</l>
                <l xml:id="d001l925" n="925">si conpaignon remeistrent tuit.</l>
                <l xml:id="d001l926" n="926">Cil ont erré trosque la nuit</l>
                <l xml:id="d001l927" n="927">vers Tornuerre lo droit chemin;</l>
                <l xml:id="d001l928" n="928">et l'endemain au bel maitin</l>
                <l xml:id="d001l929" n="929">pensent de faire lor jornee,</l>
                <l xml:id="d001l930" n="930">quar bele fu la maitinee, (c. 17r)</l>
                <l xml:id="d001l931" n="931">et si chevaucent a esploit</l>
                <l xml:id="d001l932" n="932">tant qu'a Torneure vindrent droit.</l>
                <l xml:id="d001l933" n="933">Mais ainz qu'il fussent en la vile,</l>
                <l xml:id="d001l934" n="934">li cuens, qui assez sot de guile,</l>
                <l xml:id="d001l935" n="935">apela dis de ses sarjanz,</l>
                <l xml:id="d001l936" n="936">son seneschaus et chanberlanz:</l>
                <l xml:id="d001l937" n="937">«Alez», fait il, «par l'ostel pandre.</l>
                <l xml:id="d001l938" n="938">Savez o ge voudrai descendre?</l>
                <l xml:id="d001l939" n="939">soz un perier qui est el chastel,</l>
                <l xml:id="d001l940" n="940">que vos i troveroiz mult bel.</l>
                <l xml:id="d001l941" n="941">iluec me prenez mon hostel,</l>
                <l xml:id="d001l942" n="942">et gardez vos ne soiez tel</l>
                <l xml:id="d001l943" n="943">que vos herbergiez en maison;</l>
                <l xml:id="d001l944" n="944">ne voil hostel se celui non,</l>
                <l xml:id="d001l945" n="945">ne autre hoste que lo perier.</l>
                <l xml:id="d001l946" n="946">Mais desoz faites bien jonchier</l>
                <l xml:id="d001l947" n="947">tote la place de verdure;</l>
                <l xml:id="d001l948" n="948">ne ja n'i o[i]t gardé mesure</l>
                <l xml:id="d001l949" n="949">de despendre, contre m'onor.</l>
                <l xml:id="d001l950" n="950">Et si vos pri por grant amor</l>
                <l xml:id="d001l951" n="951">que vos pensez de tost aler;</l>
                <l xml:id="d001l952" n="952">et qui vos voudra demander</l>
                <l xml:id="d001l953" n="953">qui est le sire a cui alez,</l>
                <l xml:id="d001l954" n="954">de Cocagne, ce respondez;</l>
                <l xml:id="d001l955" n="955">ne ja nul jor n'en dites el,</l>
                <l xml:id="d001l956" n="956">et nos en dirons autretel».</l>
                <l xml:id="d001l957" n="957">Cil respondent bien lo feront;</l>
                <l xml:id="d001l958" n="958">de tant departent, si s'en vont</l>
                <l xml:id="d001l959" n="959">tot au ferir des esperons. (c. 17v)</l>
                <l xml:id="d001l960" n="960">Tost esloignent lor conpagnons,</l>
                <l xml:id="d001l961" n="961">et mult tost a Tornuere furent;</l>
                <l xml:id="d001l962" n="962">bien atornent, si cum il durent,</l>
                <l xml:id="d001l963" n="963">quant que li cuens a comandé;</l>
                <l xml:id="d001l964" n="964">si ont porquis et demandé</l>
                <l xml:id="d001l965" n="965">tot ce dont il orent mestier.</l>
                <l xml:id="d001l966" n="966">En la place soz lo perier</l>
                <l xml:id="d001l967" n="967">font jonchier et coites espandre</l>
                <l xml:id="d001l968" n="968">de riches pailes d'Alisandre.</l>
                <l xml:id="d001l969" n="969">Li serjant n'ont pas sojorné,</l>
                <l xml:id="d001l970" n="970">ainz ont l'ostel si atorné</l>
                <l xml:id="d001l971" n="971">que nuille riens ne fu a dire</l>
                <l xml:id="d001l972" n="972">quant fu venuz li cuens, lor syre,</l>
                <l xml:id="d001l973" n="973">que bien s'estoit desconeüz</l>
                <l xml:id="d001l974" n="974">c'onques ne fu aperceüz.</l>
                <l xml:id="d001l975" n="975">D'une herbe que ot en s'amoisniere</l>
                <l xml:id="d001l976" n="976">ot teint son vis en tel maneire</l>
                <l xml:id="d001l977" n="977">que si serjant qui l'av[is]oient</l>
                <l xml:id="d001l978" n="978">a granz peine lo conosoient.</l>
                <l xml:id="d001l979" n="979">Ja s'armoient li chivalier</l>
                <l xml:id="d001l980" n="980">por les tornois enconmencier.</l>
                <l xml:id="d001l981" n="981">Quant li cuens vint et il le sot,</l>
                <l xml:id="d001l982" n="982">si s'arma plus tost que il pot;</l>
                <l xml:id="d001l983" n="983">pius a fait [a] ses escuiers</l>
                <l xml:id="d001l984" n="984">covrir maintenant ses destriers,</l>
                <l xml:id="d001l985" n="985">et fist fermier a ses donceaus</l>
                <l xml:id="d001l986" n="986">en les lances ses penonceaus.</l>
                <l xml:id="d001l987" n="987">Tant s'est astez d'armer son cors</l>
                <l xml:id="d001l988" n="988">qu'anceis fu de la vile fors (c. 18r)</l>
                <l xml:id="d001l989" n="989">que nus des autres chivaliers,</l>
                <l xml:id="d001l990" n="990">si vait asenbler toz premiers.</l>
                <l xml:id="d001l991" n="991">Bel fu armez a grant merveiles,</l>
                <l xml:id="d001l992" n="992">et si furent totes vermeilles</l>
                <l xml:id="d001l993" n="993">ses covertures et ses armes.</l>
                <l xml:id="d001l994" n="994">L'escu a pris per les enarmes</l>
                <l xml:id="d001l995" n="995">et la lance ra mis en feutre;</l>
                <l xml:id="d001l996" n="996">et pugnent li uns contre l'autre.</l>
                <l xml:id="d001l997" n="997">Cil dela refurent armé;</l>
                <l xml:id="d001l998" n="998">davant les autres en un pre</l>
                <l xml:id="d001l999" n="999">ot un chevalliers de aut pris</l>
                <l xml:id="d001l1000" n="1000">qui por joster ot l'escu pris.</l>
                <l xml:id="d001l1001" n="1001">Li cuens escrie: «Gar celui!».</l>
                <l xml:id="d001l1002" n="1002">Quant cil l'entent, si point a lui;</l>
                <l xml:id="d001l1003" n="1003">li cuens lo fiert et cil si faut;</l>
                <l xml:id="d001l1004" n="1004">estriers ni archons ne li vaut</l>
                <l xml:id="d001l1005" n="1005">qu'il ne l'abatist lez un pont,</l>
                <l xml:id="d001l1006" n="1006">lui et lo chevals en un mont.</l>
                <l xml:id="d001l1007" n="1007">Quant ot abatu lo vasal,</l>
                <l xml:id="d001l1008" n="1008">si a mis la main au cheval;</l>
                <l xml:id="d001l1009" n="1009">«Cocagne!», escrie, si s'en torne,</l>
                <l xml:id="d001l1010" n="1010">mais molt petit[et] i sejorne,</l>
                <l xml:id="d001l1011" n="1011">ainz apele un sun escuier,</l>
                <l xml:id="d001l1012" n="1012">si li comande lo destrier;</l>
                <l xml:id="d001l1013" n="1013">pois torne areire en l'estor.</l>
                <l xml:id="d001l1014" n="1014">Tuit furent asenblé lo jor</l>
                <l xml:id="d001l1015" n="1015">a ceus decha dever Tornuerre;</l>
                <l xml:id="d001l1016" n="1016">maint espee ont traite do fuere,</l>
                <l xml:id="d001l1017" n="1017">que mult fu granz li chapleïz (c. 18v)</l>
                <l xml:id="d001l1018" n="1018">et des lances li froisseïz,</l>
                <l xml:id="d001l1019" n="1019">qu'assez estoit li torneis buens.</l>
                <l xml:id="d001l1020" n="1020">Au chief de renc se mist li cuens,</l>
                <l xml:id="d001l1021" n="1021">l'escu au col, el poing la lance,</l>
                <l xml:id="d001l1022" n="1022">si choisi li fort roi de Franche</l>
                <l xml:id="d001l1023" n="1023">que d'autre part fu au tornoi.</l>
                <l xml:id="d001l1024" n="1024">Li cuens point vers lui a desroi,</l>
                <l xml:id="d001l1025" n="1025">que mult requiert chevalerie;</l>
                <l xml:id="d001l1026" n="1026">et li rois nel refuse mie,</l>
                <l xml:id="d001l1027" n="1027">ainz lo fiert si sor son escu</l>
                <l xml:id="d001l1028" n="1028">que frait lo li a et fendu;</l>
                <l xml:id="d001l1029" n="1029">la lance brise et arçone</l>
                <l xml:id="d001l1030" n="1030">et li cuens tel coup li redone</l>
                <l xml:id="d001l1031" n="1031">que, tant cum la haste li dure,</l>
                <l xml:id="d001l1032" n="1032">l'abati a la terre dure.</l>
                <l xml:id="d001l1033" n="1033">Lo cheval a pris par le frain;</l>
                <l xml:id="d001l1034" n="1034">lez soi lo tire en sa main.</l>
                <l xml:id="d001l1035" n="1035">Li Franceis escrient: «Monjoie!»,</l>
                <l xml:id="d001l1036" n="1036">et li cuens se met a la voie,</l>
                <l xml:id="d001l1037" n="1037">que lo cheval le roi en maine;</l>
                <l xml:id="d001l1038" n="1038">tant fist adés que qualque peine,</l>
                <l xml:id="d001l1039" n="1039">maugré enn aient li roial,</l>
                <l xml:id="d001l1040" n="1040">traist de la prese li cheval.</l>
                <l xml:id="d001l1041" n="1041">A un son damaisel lo baille;</l>
                <l xml:id="d001l1042" n="1042">paor a ne li tornois faille;</l>
                <l xml:id="d001l1043" n="1043">plus tost qu'il puet ariers repaire:</l>
                <l xml:id="d001l1044" n="1044">bien velt que sa proeche paire.</l>
                <l xml:id="d001l1045" n="1045">Entre les lor se fiert sovent</l>
                <l xml:id="d001l1046" n="1046">et de molt grant estors lor rent; (c. 19r)</l>
                <l xml:id="d001l1047" n="1047">los rens cerche et lances brise.</l>
                <l xml:id="d001l1048" n="1048">Quant avoit sa lance malmise,</l>
                <l xml:id="d001l1049" n="1049">si metoit la main a l'espee;</l>
                <l xml:id="d001l1050" n="1050">tost l'avoit del fuere getee,</l>
                <l xml:id="d001l1051" n="1051">la o v[e]oit plus grant la flote,</l>
                <l xml:id="d001l1052" n="1052">faisoit sus les eumes tel note</l>
                <l xml:id="d001l1053" n="1053">de l'espee qu'avoit el poing</l>
                <l xml:id="d001l1054" n="1054">qu'oïr le poüseiz de loing.</l>
                <l xml:id="d001l1055" n="1055">Si bien le faisoit en l'estor</l>
                <l xml:id="d001l1056" n="1056">que d'anbes parz tuit li pluisor</l>
                <l xml:id="d001l1057" n="1057">laisoient le tornoi ester</l>
                <l xml:id="d001l1058" n="1058">por sa proece regarder.</l>
                <l xml:id="d001l1059" n="1059">Chascus demandoit: «Qui puet estre</l>
                <l xml:id="d001l1060" n="1060">cil chevalier qui en son estre</l>
                <l xml:id="d001l1061" n="1061">que porte cel vermeil escu</l>
                <l xml:id="d001l1062" n="1062">et qui le tornoi a vencu?».</l>
                <l xml:id="d001l1063" n="1063">«Ne sai, ne sai», chascuns respont,</l>
                <l xml:id="d001l1064" n="1064">«mais, par cel Deu que fist lo mont,</l>
                <l xml:id="d001l1065" n="1065">mult l'a bien fait hui de grant fin!</l>
                <l xml:id="d001l1066" n="1066">De cestui poons dire enfin</l>
                <l xml:id="d001l1067" n="1067">que il a [ja] des pres l'onor,</l>
                <l xml:id="d001l1068" n="1068">que qu'il fache demain au jor».</l>
                <l xml:id="d001l1069" n="1069">Li torneis failli a la noit,</l>
                <l xml:id="d001l1070" n="1070">si partirent d'anbes parz tuit</l>
                <l xml:id="d001l1071" n="1071">et retornent a lor repaires.</l>
                <l xml:id="d001l1072" n="1072">Bien fu atornez ses afaires</l>
                <l xml:id="d001l1073" n="1073">cel jorn al conte de Poitiers,</l>
                <l xml:id="d001l1074" n="1074">qu'il en meina quaitre destriers</l>
                <l xml:id="d001l1075" n="1075">qu'il ot a sa lance conquis, (c. 19v)</l>
                <l xml:id="d001l1076" n="1076">si ot del tornoi tot lo pris.</l>
                <l xml:id="d001l1077" n="1077">Li cuens soz lo perier descent,</l>
                <l xml:id="d001l1078" n="1078">s[i] a comandé a sa gent</l>
                <l xml:id="d001l1079" n="1079">qu'il facent son mangier haster.</l>
                <l xml:id="d001l1080" n="1080">Pois fait par la vile crïer</l>
                <l xml:id="d001l1081" n="1081">que mangier veigne a son hostel,</l>
                <l xml:id="d001l1082" n="1082">s'a jugleor ne menestrel</l>
                <l xml:id="d001l1083" n="1083">qui voille prendre son avoir;</l>
                <l xml:id="d001l1084" n="1084">s'il i vi[e]nt, s'en porra avoir</l>
                <l xml:id="d001l1085" n="1085">lai amont et a grant planté.</l>
                <l xml:id="d001l1086" n="1086">Son chanberlens ra comandé</l>
                <l xml:id="d001l1087" n="1087">qu'il mete el perier chandoiles</l>
                <l xml:id="d001l1088" n="1088">plus espés quë el ciel n'a steiles</l>
                <l xml:id="d001l1089" n="1089">par les branches de totes pars,</l>
                <l xml:id="d001l1090" n="1090">e del metre ne soit eschars.</l>
                <l xml:id="d001l1091" n="1091">Cil li respont bien lo fera</l>
                <l xml:id="d001l1092" n="1092">et que bien atorné sera,</l>
                <l xml:id="d001l1093" n="1093">que ja n'i faudra un sol point.</l>
                <l xml:id="d001l1094" n="1094">Si bien fist ce qu'il ot enjoint</l>
                <l xml:id="d001l1095" n="1095">qu'il non i failli de nïent.</l>
                <l xml:id="d001l1096" n="1096">Li autre sarjant eissement</l>
                <l xml:id="d001l1097" n="1097">refirent ce que faire durent;</l>
                <l xml:id="d001l1098" n="1098">tables et napes mises furent</l>
                <l xml:id="d001l1099" n="1099">et par desus espeisement</l>
                <l xml:id="d001l1100" n="1100">ont mis copes d'or et d'argent;</l>
                <l xml:id="d001l1101" n="1101">li mangiers refu atornez.</l>
                <l xml:id="d001l1102" n="1102">Banchins d'arjent enchaenez,</l>
                <l xml:id="d001l1103" n="1103">qu'en chascus ot dos mars au mains,</l>
                <l xml:id="d001l1104" n="1104">tindrent li vaslet en lor mains, (c. 20r)</l>
                <l xml:id="d001l1105" n="1105">li uns desus, l'autre desoz,</l>
                <l xml:id="d001l1106" n="1106">dont il doinent l'aive a toz.</l>
                <l xml:id="d001l1107" n="1107">En la vile n'ot jugleor</l>
                <l xml:id="d001l1108" n="1108">[ne] menestreil ne lecheor,</l>
                <l xml:id="d001l1109" n="1109">grant ni petit, qui reins saüst,</l>
                <l xml:id="d001l1110" n="1110">qui illoques venuz ne fust;</l>
                <l xml:id="d001l1111" n="1111">si se sunt asis au mangier.</l>
                <l xml:id="d001l1112" n="1112">Li eschançon font lor mestier;</l>
                <l xml:id="d001l1113" n="1113">par mi les tables metent vin</l>
                <l xml:id="d001l1114" n="1114">en copes d'argent et d'or fin.</l>
                <l xml:id="d001l1115" n="1115">Aprés refurent aporté</l>
                <l xml:id="d001l1116" n="1116">les mes, s'en i ot grant planté</l>
                <l xml:id="d001l1117" n="1117">et si ne furent pas mauvés;</l>
                <l xml:id="d001l1118" n="1118">bel furent servi et en pes,</l>
                <l xml:id="d001l1119" n="1119">et assiez mangierent et burent</l>
                <l xml:id="d001l1120" n="1120">tuit cil qui a cil hostel furent.</l>
                <l xml:id="d001l1121" n="1121">Quant o[n]t mangié, li conestables</l>
                <l xml:id="d001l1122" n="1122">fait a lever napes et tables.</l>
                <l xml:id="d001l1123" n="1123">Bien ont par la vile veü</l>
                <l xml:id="d001l1124" n="1124">que cil c'oit li tornoi vancu</l>
                <l xml:id="d001l1125" n="1125">tenoit soz lo perier hostel</l>
                <l xml:id="d001l1126" n="1126">si bel com mais no virent tel,</l>
                <l xml:id="d001l1127" n="1127">s'en ont mult grant merveille tuit</l>
                <l xml:id="d001l1128" n="1128">de la largeche et del desduit</l>
                <l xml:id="d001l1129" n="1129">qu'il li voient mener si grant:</l>
                <l xml:id="d001l1130" n="1130">«Mult par est preuz!», ce vont disant.</l>
                <l xml:id="d001l1131" n="1131">Mais mult ont de ce grant merveiles,</l>
                <l xml:id="d001l1132" n="1132">et sont esbaï com oeles,</l>
                <l xml:id="d001l1133" n="1133">qu'a sez serjant ont oï dire (c. 20v)</l>
                <l xml:id="d001l1134" n="1134">que de Cocagne estoit lor sire,</l>
                <l xml:id="d001l1135" n="1135">si ne poent ome trover</l>
                <l xml:id="d001l1136" n="1136">que unques mais oïst parler</l>
                <l xml:id="d001l1137" n="1137">de Cocagne en nul sanblant,</l>
                <l xml:id="d001l1138" n="1138">qu'enqui fu dit primierement.</l>
                <l xml:id="d001l1139" n="1139">En la ville n'ot chevalier,</l>
                <l xml:id="d001l1140" n="1140">flamenc, franceis ne beruier,</l>
                <l xml:id="d001l1141" n="1141">qui non alast veoir la nuit</l>
                <l xml:id="d001l1142" n="1142">l'ostel lo conte et son desduit</l>
                <l xml:id="d001l1143" n="1143">por la merveille regarder,</l>
                <l xml:id="d001l1144" n="1144">et [il] le[s] sot toz honerer</l>
                <l xml:id="d001l1145" n="1145">et acointer et faire joie;</l>
                <l xml:id="d001l1146" n="1146">et li place ne fu pas coie,</l>
                <l xml:id="d001l1147" n="1147">ainz veïssiez toz avant traire</l>
                <l xml:id="d001l1148" n="1148">ces jogleors et maint jou faire.</l>
                <l xml:id="d001l1149" n="1149">Li uns dançoit des esperons;</l>
                <l xml:id="d001l1150" n="1150">bien s'en regarde les talons</l>
                <l xml:id="d001l1151" n="1151">qu'il ne rechoit; li autre saut</l>
                <l xml:id="d001l1152" n="1152">amont par mi un cerche aut;</l>
                <l xml:id="d001l1153" n="1153">l'autre tregetoit sus mantel;</l>
                <l xml:id="d001l1154" n="1154">li uns regetoit li coutel,</l>
                <l xml:id="d001l1155" n="1155">li autres des espees nues,</l>
                <l xml:id="d001l1156" n="1156">et aus tranchant des poinz s'apue,</l>
                <l xml:id="d001l1157" n="1157">et tunbe desus sanz dotance;</l>
                <l xml:id="d001l1158" n="1158">li autre ovrent de nigramance.</l>
                <l xml:id="d001l1159" n="1159">Molt ot grant jou davant le conte;</l>
                <l xml:id="d001l1160" n="1160">li uns note, li autre conte,</l>
                <l xml:id="d001l1161" n="1161">l'autres chante chanços antives,</l>
                <l xml:id="d001l1162" n="1162">[si] sonent muses et estives, (c. 21r)</l>
                <l xml:id="d001l1163" n="1163">harpes, sauters, guigues et rotes;</l>
                <l xml:id="d001l1164" n="1164">mult oïsez voutes et notes,</l>
                <l xml:id="d001l1165" n="1165">et vieoler dances et lais.</l>
                <l xml:id="d001l1166" n="1166">Greignor joie ne veiroiz mais</l>
                <l xml:id="d001l1167" n="1167">qu'ilueques ot soz lo perier;</l>
                <l xml:id="d001l1168" n="1168">et li cuens ot fait afichier</l>
                <l xml:id="d001l1169" n="1169">ses lances pointes tot entor,</l>
                <l xml:id="d001l1170" n="1170">tan com l'en fu rumés lo jor;</l>
                <l xml:id="d001l1171" n="1171">et li periers geta clarté,</l>
                <l xml:id="d001l1172" n="1172">que maint gros cirge abrasé</l>
                <l xml:id="d001l1173" n="1173">i ot don il fu toz jonchiez</l>
                <l xml:id="d001l1174" n="1174">plus espés qu'il n'estoit foilliez,</l>
                <l xml:id="d001l1175" n="1175">et si vos puois bien par voir dire</l>
                <l xml:id="d001l1176" n="1176">que, puis que Deus fu del mont syre,</l>
                <l xml:id="d001l1177" n="1177">ne fu si beus arbres veüz,</l>
                <l xml:id="d001l1178" n="1178">ne plus riches osteus tenuz,</l>
                <l xml:id="d001l1179" n="1179">ne plus fust presiez ne loez.</l>
                <l xml:id="d001l1180" n="1180">Mais vos pas ne me demandez</l>
                <l xml:id="d001l1181" n="1181">si la dame del chastel vit</l>
                <l xml:id="d001l1182" n="1182">lo bel hostel que li cuens fit?</l>
                <l xml:id="d001l1183" n="1183">Oïl, certes, tot a devise;</l>
                <l xml:id="d001l1184" n="1184">que s'en la tor o estoit prise</l>
                <l xml:id="d001l1185" n="1185">non eüst que un pertusset,</l>
                <l xml:id="d001l1186" n="1186">si [i] meïst ele l'oielet</l>
                <l xml:id="d001l1187" n="1187">qu'ele no veïst cele gent;</l>
                <l xml:id="d001l1188" n="1188">que dame que en onor entent</l>
                <l xml:id="d001l1189" n="1189">voit mult volentiers joie faire</l>
                <l xml:id="d001l1190" n="1190">et ce que vers honor puet traire,</l>
                <l xml:id="d001l1191" n="1191">qu'adonc a mult de ses devises. (c. 21v)</l>
                <l xml:id="d001l1192" n="1192">Mais dames sunt de pluisor guises,</l>
                <l xml:id="d001l1193" n="1193">qu'assez valent les unes mais</l>
                <l xml:id="d001l1194" n="1194">que les autres mult pesant fais,</l>
                <l xml:id="d001l1195" n="1195">et plus que l'en ne puet retraire;</l>
                <l xml:id="d001l1196" n="1196">si ne resunt pas d'un afaire</l>
                <l xml:id="d001l1197" n="1197">li chivalier, bien lo savez,</l>
                <l xml:id="d001l1198" n="1198">que li uns ament plus assez</l>
                <l xml:id="d001l1199" n="1199">honor que li autre no font:</l>
                <l xml:id="d001l1200" n="1200">bien lo savez, tuit dev[er]s sont;</l>
                <l xml:id="d001l1201" n="1201">por ce les doit l'en toz tenir</l>
                <l xml:id="d001l1202" n="1202">chascuns par cel don seit servir:</l>
                <l xml:id="d001l1203" n="1203">jugleor qui seit losengier</l>
                <l xml:id="d001l1204" n="1204">doit hom des paraules pagier,</l>
                <l xml:id="d001l1205" n="1205">que de ce lor doit on servir;</l>
                <l xml:id="d001l1206" n="1206">as menchongier doit l'en mentir,</l>
                <l xml:id="d001l1207" n="1207">et au verai se dire voir;</l>
                <l xml:id="d001l1208" n="1208">et si doit l'en bien decevoir</l>
                <l xml:id="d001l1209" n="1209">fause dame fole et vilaine</l>
                <l xml:id="d001l1210" n="1210">qui de traïr son dru se paine:</l>
                <l xml:id="d001l1211" n="1211">cele ne puet on trop fauser,</l>
                <l xml:id="d001l1212" n="1212">ne bone dame trop amer,</l>
                <l xml:id="d001l1213" n="1213">ne mauvais hom assez laidir,</l>
                <l xml:id="d001l1214" n="1214">ne nul prodome assez servir,</l>
                <l xml:id="d001l1215" n="1215">que tote une grant contree</l>
                <l xml:id="d001l1216" n="1216">est d'un prodome honoree,</l>
                <l xml:id="d001l1217" n="1217">et une dame de haut pris</l>
                <l xml:id="d001l1218" n="1218">remeillore tot un païs.</l>
                <l xml:id="d001l1219" n="1219">Un païs? Voir[e] un rëaume,</l>
                <l xml:id="d001l1220" n="1220">qu'encor cui ge savoir tel dame (c. 22r)</l>
                <l xml:id="d001l1221" n="1221">de qui tuz li mondes vault mielz:</l>
                <l xml:id="d001l1222" n="1222">c'est cele qui a sez beaus oilz</l>
                <l xml:id="d001l1223" n="1223">m'a del fier mal puis redreicié</l>
                <l xml:id="d001l1224" n="1224">o la fause m'avoit laissié,</l>
                <l xml:id="d001l1225" n="1225">don Deus del ciel m'autrait venjance,</l>
                <l xml:id="d001l1226" n="1226">et sa joie tort a pesance</l>
                <l xml:id="d001l1227" n="1227">ausi com ele fist la moie!</l>
                <l xml:id="d001l1228" n="1228">Or vos diré, se ge voloie,</l>
                <l xml:id="d001l1229" n="1229">del conte de Puitiers que fit,</l>
                <l xml:id="d001l1230" n="1230">coment des jugleors partit:</l>
                <l xml:id="d001l1231" n="1231">il lor dona a toz assez</l>
                <l xml:id="d001l1232" n="1232">et mult fist bien lor volentez;</l>
                <l xml:id="d001l1233" n="1233">et si lor dist por guerredon,</l>
                <l xml:id="d001l1234" n="1234">quant qu'il ot fait chascun son don, *</l>
                <l xml:id="d001l1235" n="1235">que de rechief augent a lui:</l>
                <l xml:id="d001l1236" n="1236">encor avroient plus li dui</l>
                <l xml:id="d001l1237" n="1237">que li troi n'avoient eu;</l>
                <l xml:id="d001l1238" n="1238">ensi les a toz retenu.</l>
                <l xml:id="d001l1239" n="1239">La cort depart; li cuens se couche</l>
                <l xml:id="d001l1240" n="1240">en une aute lee couche</l>
                <l xml:id="d001l1241" n="1241">que li orent fait si serjant,</l>
                <l xml:id="d001l1242" n="1242">et si li orent mis devant</l>
                <l xml:id="d001l1243" n="1243">trois grant cirges por alumer;</l>
                <l xml:id="d001l1244" n="1244">et li cuens dort jusqu'au jor cler.</l>
                <l xml:id="d001l1245" n="1245">Mult fu belle la maitinee;</l>
                <l xml:id="d001l1246" n="1246">avant que tierce fust sonee</l>
                <l xml:id="d001l1247" n="1247">refu li torneiz asemblez;</l>
                <l xml:id="d001l1248" n="1248">et li cuens se fu main armez,</l>
                <l xml:id="d001l1249" n="1249">si resenbla primeirement; (c. 22v)</l>
                <l xml:id="d001l1250" n="1250">et s'il l'avoit bien fait davant,</l>
                <l xml:id="d001l1251" n="1251">or le refist [il] mielz assez,</l>
                <l xml:id="d001l1252" n="1252">qu'as armes les a toz passez,</l>
                <l xml:id="d001l1253" n="1253">qu'en tot le mont n'estoit ses pers,</l>
                <l xml:id="d001l1254" n="1254">ainz estoit as armes nonpers,</l>
                <l xml:id="d001l1255" n="1255">si que bien lo disoient tuit.</l>
                <l xml:id="d001l1256" n="1256">Mult avoit aprés lui grant bruit</l>
                <l xml:id="d001l1257" n="1257">de jugleors qui lo sevoient;</l>
                <l xml:id="d001l1258" n="1258">aprés lui flaütes sonoient,</l>
                <l xml:id="d001l1259" n="1259">boisines et frestaus et cloces.</l>
                <l xml:id="d001l1260" n="1260">Mult estoit biens li cuens as noces,</l>
                <l xml:id="d001l1261" n="1261">qu'il ne jostoit a chivaliers</l>
                <l xml:id="d001l1262" n="1262">ne l'abatisse del destriers,</l>
                <l xml:id="d001l1263" n="1263">et pois en meine lo cheval.</l>
                <l xml:id="d001l1264" n="1264">Tant josta amont et aval</l>
                <l xml:id="d001l1265" n="1265">et cha et la par lo tornoi</l>
                <l xml:id="d001l1266" n="1266">que lo soir en mena o soi</l>
                <l xml:id="d001l1267" n="1267">cinc destriers qu'il ot gaagniez,</l>
                <l xml:id="d001l1268" n="1268">covert de soie jusqu'aus piez.</l>
                <l xml:id="d001l1269" n="1269">La nuit retint mult riche ostel,</l>
                <l xml:id="d001l1270" n="1270">autresi bel et autretel</l>
                <l xml:id="d001l1271" n="1271">con il avoit fait l'autre noit,</l>
                <l xml:id="d001l1272" n="1272">et bien refurent paigé tuit</l>
                <l xml:id="d001l1273" n="1273">l[i] jugleor a lor graant.</l>
                <l xml:id="d001l1274" n="1274">Au maitin quant li jor s'espant</l>
                <l xml:id="d001l1275" n="1275">fait li cuens son ernois troser,</l>
                <l xml:id="d001l1276" n="1276">qu[e] en son païs velt torner.</l>
                <l xml:id="d001l1277" n="1277">Quant il fu montez a cheval,</l>
                <l xml:id="d001l1278" n="1278">si a dit a son seneschal: (c. 23r)</l>
                <l xml:id="d001l1279" n="1279">«Seneschal, or fait[es] laisier</l>
                <l xml:id="d001l1280" n="1280">a mon bon hoste, le perier,</l>
                <l xml:id="d001l1281" n="1281">les nouf chevals qui tant sunt gent,</l>
                <l xml:id="d001l1282" n="1282">que ge pris au torneiament.</l>
                <l xml:id="d001l1283" n="1283">Alez, si les m'ataciez toz</l>
                <l xml:id="d001l1284" n="1284">a ches branches qui sont desoz,</l>
                <l xml:id="d001l1285" n="1285">que bien m'a mes hostes servi,</l>
                <l xml:id="d001l1286" n="1286">s'est bien droiz que il en soit meri».</l>
                <l xml:id="d001l1287" n="1287">Li seneschaus comance a rire,</l>
                <l xml:id="d001l1288" n="1288">qui fu cortois, et dist: «Biaus sire,</l>
                <l xml:id="d001l1289" n="1289">si m'aït Deus, raison avez</l>
                <l xml:id="d001l1290" n="1290">si vos li chevaus li donez,</l>
                <l xml:id="d001l1291" n="1291">qu[e] encor n'ai ge oï mie</l>
                <l xml:id="d001l1292" n="1292">qu'il ait dit unæ vilanie</l>
                <l xml:id="d001l1293" n="1293">de tant con nos l'avo[n]s veü,</l>
                <l xml:id="d001l1294" n="1294">et si avez bien despendu</l>
                <l xml:id="d001l1295" n="1295">a son hostel cent mars d'argent</l>
                <l xml:id="d001l1296" n="1296">dont il ne quiert nul finement,</l>
                <l xml:id="d001l1297" n="1297">ainz nos recreit toz nostre gages.</l>
                <l xml:id="d001l1298" n="1298">Ne velt de vos fin ne ostages,</l>
                <l xml:id="d001l1299" n="1299">fors che solement vostre amor;</l>
                <l xml:id="d001l1300" n="1300">non sai hostes meins jongleor.</l>
                <l xml:id="d001l1301" n="1301">Chevauciez, que bien sera fait!»,</l>
                <l xml:id="d001l1302" n="1302">et li cuens grant erre s'an vait.</l>
                <l xml:id="d001l1303" n="1303">Cil apele les escuiers,</l>
                <l xml:id="d001l1304" n="1304">cels qui gardoient les destriers,</l>
                <l xml:id="d001l1305" n="1305">et si cum li cuens li ot dit,</l>
                <l xml:id="d001l1306" n="1306">toz les chevals athachier fit</l>
                <l xml:id="d001l1307" n="1307">par les regnes des dorez freins (c. 23v)</l>
                <l xml:id="d001l1308" n="1308">tot entor le perier as rains.</l>
                <l xml:id="d001l1309" n="1309">Quant ot athechiez les chavaus,</l>
                <l xml:id="d001l1310" n="1310">si s'en revait li seneschaus</l>
                <l xml:id="d001l1311" n="1311">aprés son seignor l'anbleüre;</l>
                <l xml:id="d001l1312" n="1312">mais mult par firent grant murmure</l>
                <l xml:id="d001l1313" n="1313">tuit cil qui el chastel estoient</l>
                <l xml:id="d001l1314" n="1314">des chevals qu'iluec laissiez voient.</l>
                <l xml:id="d001l1315" n="1315">Uns serjanz cort tost et isnel</l>
                <l xml:id="d001l1316" n="1316">tot droit au seignor del chastel,</l>
                <l xml:id="d001l1317" n="1317">que il trova en son dojon,</l>
                <l xml:id="d001l1318" n="1318">si l'a mult tost mis a reison:</l>
                <l xml:id="d001l1319" n="1319">«Sire», fait il, «vos ne savez</l>
                <l xml:id="d001l1320" n="1320">li chevaliers s'en est alez,</l>
                <l xml:id="d001l1321" n="1321">qui herberga soz le perier,</l>
                <l xml:id="d001l1322" n="1322">et s'a fait as rains athachier</l>
                <l xml:id="d001l1323" n="1323">les nuef chevals qu'a gaagniez,</l>
                <l xml:id="d001l1324" n="1324">si les a donez et laisiez</l>
                <l xml:id="d001l1325" n="1325">al perier, dont il mult se loe».</l>
                <l xml:id="d001l1326" n="1326">«Va», fait li sires, «ses desnoe,</l>
                <l xml:id="d001l1327" n="1327">ses met en ma mereschautie,</l>
                <l xml:id="d001l1328" n="1328">quar onques mais jorn de ma vie</l>
                <l xml:id="d001l1329" n="1329">ne me vaust gaires le periers,</l>
                <l xml:id="d001l1330" n="1330">s'en voil or avoir ces destriers;</l>
                <l xml:id="d001l1331" n="1331">et mult me fust bel entrasait</l>
                <l xml:id="d001l1332" n="1332">se li autre e[ü]sent tel fait;</l>
                <l xml:id="d001l1333" n="1333">certes, ja [ne] me gravast rien.</l>
                <l xml:id="d001l1334" n="1334">Va, si fa mon afaire bien».</l>
                <l xml:id="d001l1335" n="1335">Li serjanz ariere s'an torne;</l>
                <l xml:id="d001l1336" n="1336">les chevas prent, si les atorne (c. 24r)</l>
                <l xml:id="d001l1337" n="1337">ensi con li ot dit ses sire.</l>
                <l xml:id="d001l1338" n="1338">Or vos voil de la dame dire,</l>
                <l xml:id="d001l1339" n="1339">qui veü ot et saü tot</l>
                <l xml:id="d001l1340" n="1340">quant que li cuens ot fait de bot,</l>
                <l xml:id="d001l1341" n="1341">si en fu mult de grant maneire</l>
                <l xml:id="d001l1342" n="1342">destroite, quar ne soit qu'il ere.</l>
                <l xml:id="d001l1343" n="1343">Demander fait un suen garchon,</l>
                <l xml:id="d001l1344" n="1344">que nuri fu de la maison,</l>
                <l xml:id="d001l1345" n="1345">si li a lo braz al col mis:</l>
                <l xml:id="d001l1346" n="1346">«Alez», fait ele, «beus amis,</l>
                <l xml:id="d001l1347" n="1347">aprob le chevaliers corrant</l>
                <l xml:id="d001l1348" n="1348">qui herberga ici devant</l>
                <l xml:id="d001l1349" n="1349">soz lo perier, et si sachiez</l>
                <l xml:id="d001l1350" n="1350">qui il est, que buen lo feriez.</l>
                <l xml:id="d001l1351" n="1351">Avant trosqu'en sa terre alez,</l>
                <l xml:id="d001l1352" n="1352">que ja ariers n'en retornez</l>
                <l xml:id="d001l1353" n="1353">que vos ne me sachiez tot l'estre,</l>
                <l xml:id="d001l1354" n="1354">qui est et don et cui pot estre</l>
                <l xml:id="d001l1355" n="1355">cil qui meine si belle vie;</l>
                <l xml:id="d001l1356" n="1356">et gardez vos, nel dites mie</l>
                <l xml:id="d001l1357" n="1357">que vos mes mesajes soiez.</l>
                <l xml:id="d001l1358" n="1358">Alez tost, et si repairez!».</l>
                <l xml:id="d001l1359" n="1359">Et cil respont: «Ja n'aiez dote,</l>
                <l xml:id="d001l1360" n="1360">se je me pois metre en sa rote,</l>
                <l xml:id="d001l1361" n="1361">que ge tant aprés lui nen aille</l>
                <l xml:id="d001l1362" n="1362">que ge savrai qui est sanz faille,</l>
                <l xml:id="d001l1363" n="1363">ja n'iert de si luitan païs».</l>
                <l xml:id="d001l1364" n="1364">Atant s'est a la voie mis,</l>
                <l xml:id="d001l1365" n="1365">ne de tost aler ne s'en f[a]i[n]st (c. 24v)</l>
                <l xml:id="d001l1366" n="1366">tant qu'a la route au cointe atainst</l>
                <l xml:id="d001l1367" n="1367">a l'entree d'une chauchie;</l>
                <l xml:id="d001l1368" n="1368">et li vaslet pas ne s'oblie,</l>
                <l xml:id="d001l1369" n="1369">ainz se muet en la rote avant</l>
                <l xml:id="d001l1370" n="1370">et va a chascuns demandant</l>
                <l xml:id="d001l1371" n="1371">qui est li sire a cui il vont;</l>
                <l xml:id="d001l1372" n="1372">et cil lors respondu [li] ont</l>
                <l xml:id="d001l1373" n="1373">qu'il vont au seignor de Cocagne;</l>
                <l xml:id="d001l1374" n="1374">onques tant ne sot de bargaigne</l>
                <l xml:id="d001l1375" n="1375">li vaslez que par nul afaire</l>
                <l xml:id="d001l1376" n="1376">puisse d'els autre rien traire.</l>
                <l xml:id="d001l1377" n="1377">Ensenble o eus adés s'an vait,</l>
                <l xml:id="d001l1378" n="1378">qu'areires ne tornast par plait</l>
                <l xml:id="d001l1379" n="1379">tant qu'il sache s'il dient voir;</l>
                <l xml:id="d001l1380" n="1380">mais unques ne puet rien savoir</l>
                <l xml:id="d001l1381" n="1381">tant qu'en son païs vient li cuens,</l>
                <l xml:id="d001l1382" n="1382">a un chastel qui estoit suens,</l>
                <l xml:id="d001l1383" n="1383">pres de Poitiers une jornee.</l>
                <l xml:id="d001l1384" n="1384">Mult out grant joi par la contree</l>
                <l xml:id="d001l1385" n="1385">del contes qui estoit venuz,</l>
                <l xml:id="d001l1386" n="1386">c'unques ne fu princes veüz</l>
                <l xml:id="d001l1387" n="1387">plus fust amez en son païs;</l>
                <l xml:id="d001l1388" n="1388">et quant li garchons ot apris</l>
                <l xml:id="d001l1389" n="1389">que ce li cuens de Poitiers fu</l>
                <l xml:id="d001l1390" n="1390">qu'il ot tant longement seü,</l>
                <l xml:id="d001l1391" n="1391">areire s'est mis el chemin;</l>
                <l xml:id="d001l1392" n="1392">jusqu'a Tornuere ne prist fin.</l>
                <l xml:id="d001l1393" n="1393">Plus tost qu'il puet en la tor monte;</l>
                <l xml:id="d001l1394" n="1394">sa dame trove, si li cointe (c. 25r)</l>
                <l xml:id="d001l1395" n="1395">que ce esteit li cons de Puitiers,</l>
                <l xml:id="d001l1396" n="1396">li preuz, li larges chevaliers,</l>
                <l xml:id="d001l1397" n="1397">aprés cui ele l'envoia,</l>
                <l xml:id="d001l1398" n="1398">et la dame respondu a:</l>
                <l xml:id="d001l1399" n="1399">«Va!», feit ele, «je le cuit bien,</l>
                <l xml:id="d001l1400" n="1400">qu'enz en mun cuer sor tote rien</l>
                <l xml:id="d001l1401" n="1401">pansoie [je] par devinaile</l>
                <l xml:id="d001l1402" n="1402">que ce estoit li cuens sanz faille,</l>
                <l xml:id="d001l1403" n="1403">qu'en tant conme li mundes dure</l>
                <l xml:id="d001l1404" n="1404">nen a si larges criature;</l>
                <l xml:id="d001l1405" n="1405">et s'est sor toz chevaliers pros,</l>
                <l xml:id="d001l1406" n="1406">biaus et larges et vigoros,</l>
                <l xml:id="d001l1407" n="1407">aperz et sages et cortois;</l>
                <l xml:id="d001l1408" n="1408">ce ai oï dire mainte fois».</l>
                <l xml:id="d001l1409" n="1409">Li garchons s'en ist de la tors.</l>
                <l xml:id="d001l1410" n="1410">Cele remaint en grant erro[r]s;</l>
                <l xml:id="d001l1411" n="1411">n'ot a li c'une dameisele.</l>
                <l xml:id="d001l1412" n="1412">En un lit se couche la bele;</l>
                <l xml:id="d001l1413" n="1413">en son cuer forment se demente</l>
                <l xml:id="d001l1414" n="1414">e dit: «Lasse, con sui dolente,</l>
                <l xml:id="d001l1415" n="1415">que je ne pois joer ne rire!</l>
                <l xml:id="d001l1416" n="1416">A mal honte veigne messire,</l>
                <l xml:id="d001l1417" n="1417">que si m'i tient estreitement</l>
                <l xml:id="d001l1418" n="1418">que ne pois parler a la gent</l>
                <l xml:id="d001l1419" n="1419">n'a nul prodome que riens vaille!</l>
                <l xml:id="d001l1420" n="1420">Ne me pris mais u[n] oef de quaille,</l>
                <l xml:id="d001l1421" n="1421">tant ai esté en cest reclus.</l>
                <l xml:id="d001l1422" n="1422">Foudre, car vien do ciel desus,</l>
                <l xml:id="d001l1423" n="1423">si fier en ceste tor quarree, (c. 25v)</l>
                <l xml:id="d001l1424" n="1424">si que la mort me soit donee,</l>
                <l xml:id="d001l1425" n="1425">qu'ausi ne seit on que je sui!</l>
                <l xml:id="d001l1426" n="1426">Ce poise moi que je onques fui,</l>
                <l xml:id="d001l1427" n="1427">quant ge ja joie non avrai,</l>
                <l xml:id="d001l1428" n="1428">ne ome pres de moi non veirai</l>
                <l xml:id="d001l1429" n="1429">que ge desir[roie] a avoir:</l>
                <l xml:id="d001l1430" n="1430">trop m'a missire en son pooir.</l>
                <l xml:id="d001l1431" n="1431">Mais volentiers, se je pooie,</l>
                <l xml:id="d001l1432" n="1432">mauvais guerrendon l'en rendroie;</l>
                <l xml:id="d001l1433" n="1433">mais ge ne pois, che poise moi:</l>
                <l xml:id="d001l1434" n="1434">trop sui gardee, bien o voi;</l>
                <l xml:id="d001l1435" n="1435">s'i avra li bons cuens damage,</l>
                <l xml:id="d001l1436" n="1436">qu'en lui meïsse mon corage</l>
                <l xml:id="d001l1437" n="1437">et sa loial amia fusse,</l>
                <l xml:id="d001l1438" n="1438">si m'aït Deus, se je poüsse,</l>
                <l xml:id="d001l1439" n="1439">ne ja riens n'amasse fors lui,</l>
                <l xml:id="d001l1440" n="1440">quar bien avenessons andui.</l>
                <l xml:id="d001l1441" n="1441">Avant l'alaisse je requerre</l>
                <l xml:id="d001l1442" n="1442">come dessvee en sa terre</l>
                <l xml:id="d001l1443" n="1443">que il ne fusse mis amis.</l>
                <l xml:id="d001l1444" n="1444">Mais n'ira pas a mon devis,</l>
                <l xml:id="d001l1445" n="1445">que tant sui durement gardee</l>
                <l xml:id="d001l1446" n="1446">qu'a duel iert ma vie gastee</l>
                <l xml:id="d001l1447" n="1447">e ma beauté; s'est grant enois,</l>
                <l xml:id="d001l1448" n="1448">que je aucun bien faire ne puis».</l>
                <l xml:id="d001l1449" n="1449">Certes, s'ilec i fust li cuens,</l>
                <l xml:id="d001l1450" n="1450">tost en eüst fait de ses buens.</l>
                <l xml:id="d001l1451" n="1451">Bien fait dame qui a envie</l>
                <l xml:id="d001l1452" n="1452">d'ome qui meine bele vie; (c. 26v)</l>
                <l xml:id="d001l1453" n="1453">de cele di ce, que voit cler.</l>
                <l xml:id="d001l1454" n="1454">Mais de maintes en oi parler</l>
                <l xml:id="d001l1455" n="1455">qui ont oilz et ne voient gote,</l>
                <l xml:id="d001l1456" n="1456">que la veüe lor tol tote</l>
                <l xml:id="d001l1457" n="1457">folie de mauvais corages;</l>
                <l xml:id="d001l1458" n="1458">si m'aït Deus, c'est grant damages,</l>
                <l xml:id="d001l1459" n="1459">que c'est la rien don plus enpire</l>
                <l xml:id="d001l1460" n="1460">li seigles, qu'aus pluisors oi dire:</l>
                <l xml:id="d001l1461" n="1461">«Ge», fait chascus, «por qu'ameroie?</l>
                <l xml:id="d001l1462" n="1462">Que quant je plus de bien feroie</l>
                <l xml:id="d001l1463" n="1463">por ma dame, et uns mauvés</l>
                <l xml:id="d001l1464" n="1464">avroit de li plus a un fes</l>
                <l xml:id="d001l1465" n="1465">que je n'en avroie a ma vie».</l>
                <l xml:id="d001l1466" n="1466">Ce les malcore et les castie,</l>
                <l xml:id="d001l1467" n="1467">les chevaliers, d'amer les dames;</l>
                <l xml:id="d001l1468" n="1468">s'en ont tort, quar tant est de fames</l>
                <l xml:id="d001l1469" n="1469">que ne puet estre, ce m'est vis,</l>
                <l xml:id="d001l1470" n="1470">que si tant est de tricheris,</l>
                <l xml:id="d001l1471" n="1471">qu'assez ne ressoit des leiaus:</l>
                <l xml:id="d001l1472" n="1472">ne sunt mie totes engaus,</l>
                <l xml:id="d001l1473" n="1473">si n'est pas droiz que les meillors</l>
                <l xml:id="d001l1474" n="1474">perdent lor droit por ces peiors.</l>
                <l xml:id="d001l1475" n="1475">Mort est qui aime dame fole,</l>
                <l xml:id="d001l1476" n="1476">puis qu'il est de mauvaise escole;</l>
                <l xml:id="d001l1477" n="1477">et qui puet metre son corage</l>
                <l xml:id="d001l1478" n="1478">en dame qui est proz et sage,</l>
                <l xml:id="d001l1479" n="1479">si est sor toz omes garis.</l>
                <l xml:id="d001l1480" n="1480">En la meillor ai lo mien mis</l>
                <l xml:id="d001l1481" n="1481">qui soit en tant con li mont dure, (c. 26v)</l>
                <l xml:id="d001l1482" n="1482">s'ele ne fust vers moi si dure;</l>
                <l xml:id="d001l1483" n="1483">ic'est la riens que plus m'esmaie;</l>
                <l xml:id="d001l1484" n="1484">et d'autre part si me rapaie</l>
                <l xml:id="d001l1485" n="1485">li granz biens que ge sai en li,</l>
                <l xml:id="d001l1486" n="1486">qui me fera trover merci,</l>
                <l xml:id="d001l1487" n="1487">se Deus pleist, ou ge mult me fi.</l>
                <l xml:id="d001l1488" n="1488">Bien avez de la dame oï</l>
                <l xml:id="d001l1489" n="1489">coment se pleignoit en la tor;</l>
                <l xml:id="d001l1490" n="1490">et s'el avoit grant desiror</l>
                <l xml:id="d001l1491" n="1491">coment ele vousist lo conte, *</l>
                <l xml:id="d001l1492" n="1492">sa destreiche a riens ne monte</l>
                <l xml:id="d001l1493" n="1493">avers cele qu'avoit li cuens</l>
                <l xml:id="d001l1494" n="1494">qu'il la veïst et qu'il fust suens.</l>
                <l xml:id="d001l1495" n="1495">Molt pensa en pluisors sanblanz</l>
                <l xml:id="d001l1496" n="1496">coment de s'amor fust joianz</l>
                <l xml:id="d001l1497" n="1497">et qu'il peüst a li parler;</l>
                <l xml:id="d001l1498" n="1498">tot i a torné son penser.</l>
                <l xml:id="d001l1499" n="1499">Amor, che bien seit conseillier</l>
                <l xml:id="d001l1500" n="1500">home cui ele velt aidier,</l>
                <l xml:id="d001l1501" n="1501">loa lo conte que por rien</l>
                <l xml:id="d001l1502" n="1502">ne la poroit veoir si bien</l>
                <l xml:id="d001l1503" n="1503">ne si sovent, por riens qui soit,</l>
                <l xml:id="d001l1504" n="1504">come s'ermitains devenoit.</l>
                <l xml:id="d001l1505" n="1505">A ce fu ses cors atornez.</l>
                <l xml:id="d001l1506" n="1506">Des or oirrez qu'il fist assez,</l>
                <l xml:id="d001l1507" n="1507">et coment il cancha s'escole.</l>
                <l xml:id="d001l1508" n="1508">Faire fist froc blanc et cogole;</l>
                <l xml:id="d001l1509" n="1509">rongnier se fist con chapelans;</l>
                <l xml:id="d001l1510" n="1510">bien sanbla qu'il fust hermitains, (c. 27r)</l>
                <l xml:id="d001l1511" n="1511">qar tot ot ce que el covient,</l>
                <l xml:id="d001l1512" n="1512">[…]</l>
                <l xml:id="d001l1513" n="1513">et ce fist si celeement</l>
                <l xml:id="d001l1514" n="1514">que unques nus n'en seit nïent</l>
                <l xml:id="d001l1515" n="1515">fors un sarjant qu'Enris ot non,</l>
                <l xml:id="d001l1516" n="1516">cui lo dit a confessïon</l>
                <l xml:id="d001l1517" n="1517">tot son pensé et son corage,</l>
                <l xml:id="d001l1518" n="1518">qu'ensenble o lui en l'ermitage</l>
                <l xml:id="d001l1519" n="1519">la o il en voloit aler</l>
                <l xml:id="d001l1520" n="1520">l'en voust li cuens o soi mener;</l>
                <l xml:id="d001l1521" n="1521">non velt for lui nul compaignon.</l>
                <l xml:id="d001l1522" n="1522">Com home de sainte maison,</l>
                <l xml:id="d001l1523" n="1523">qui rent son cors a De servir,</l>
                <l xml:id="d001l1524" n="1524">le rot fait des blans dras vestir,</l>
                <l xml:id="d001l1525" n="1525">et haut reognier tot entor;</l>
                <l xml:id="d001l1526" n="1526">mult par firent bien lor ator</l>
                <l xml:id="d001l1527" n="1527">et, quant li cuens fu atornez,</l>
                <l xml:id="d001l1528" n="1528">une noit, ainz le jorn assez,</l>
                <l xml:id="d001l1529" n="1529">s'enbla de Poitiers c'om nel sot</l>
                <l xml:id="d001l1530" n="1530">for che sol li sarjant qu'il ot</l>
                <l xml:id="d001l1531" n="1531">fait atorner ensenble o lui;</l>
                <l xml:id="d001l1532" n="1532">si s'en vont a tapin andui</l>
                <l xml:id="d001l1533" n="1533">vers Tornuere la voie droite,</l>
                <l xml:id="d001l1534" n="1534">o li cuers li conte covoite.</l>
                <l xml:id="d001l1535" n="1535">Chascuns chevaucha gros ronchin;</l>
                <l xml:id="d001l1536" n="1536">unques d'errer n'i pristrent fin,</l>
                <l xml:id="d001l1537" n="1537">mes a droite voie [se] tindrent</l>
                <l xml:id="d001l1538" n="1538">de ci qu[e] a Tornuere vindrent.</l>
                <l xml:id="d001l1539" n="1539">Quant a Tornuere sunt venu,</l>
                <l xml:id="d001l1540" n="1540">a un hostel sunt descendu (c. 27v)</l>
                <l xml:id="d001l1541" n="1541">qui fors [ert] de bruit [et] de preisse;</l>
                <l xml:id="d001l1542" n="1542">et Henris ne fine ne ceisse:</l>
                <l xml:id="d001l1543" n="1543">l'ostel et lo[s] chevals atorne;</l>
                <l xml:id="d001l1544" n="1544">et li cuens mie ne sejorne:</l>
                <l xml:id="d001l1545" n="1545">en sa main a pris un baston;</l>
                <l xml:id="d001l1546" n="1546">tot sous s'en ist de la maison,</l>
                <l xml:id="d001l1547" n="1547">le chapeiron mis et clochant,</l>
                <l xml:id="d001l1548" n="1548">et va a chascus demandant,</l>
                <l xml:id="d001l1549" n="1549">come cil qui mult sot de guile:</l>
                <l xml:id="d001l1550" n="1550">«O est li sire de la vile?»,</l>
                <l xml:id="d001l1551" n="1551">et un borjois li dist: «Alez</l>
                <l xml:id="d001l1552" n="1552">soz ces periers que vos veez;</l>
                <l xml:id="d001l1553" n="1553">illoques joe a eschas»,</l>
                <l xml:id="d001l1554" n="1554">et li cuens s'en va la lo pas,</l>
                <l xml:id="d001l1555" n="1555">soef plaignant par mi la rue.</l>
                <l xml:id="d001l1556" n="1556">Soz le perier vint, s'il salue</l>
                <l xml:id="d001l1557" n="1557">lo seignor et sa conpaignie.</l>
                <l xml:id="d001l1558" n="1558">«Beaus sire, Deus vos beneïe»,</l>
                <l xml:id="d001l1559" n="1559">respont li sires del chastel.</l>
                <l xml:id="d001l1560" n="1560">«Si vos», fait l'ermite, «estoit biel,</l>
                <l xml:id="d001l1561" n="1561">mult voudroie a vos parler;</l>
                <l xml:id="d001l1562" n="1562">et laissiez [i]ces jou ester,</l>
                <l xml:id="d001l1563" n="1563">qu[e] assez i poez jugier</l>
                <l xml:id="d001l1564" n="1564">se il ne vos doit ennoier».</l>
                <l xml:id="d001l1565" n="1565">Et cil respont: «Pas ne me grieve».</l>
                <l xml:id="d001l1566" n="1566">Mult tost de la place se lieve;</l>
                <l xml:id="d001l1567" n="1567">l'ermitain a par la main pris;</l>
                <l xml:id="d001l1568" n="1568">a une part se sunt assis</l>
                <l xml:id="d001l1569" n="1569">l'uns lez l'autre sor un peron. (c. 28r)</l>
                <l xml:id="d001l1570" n="1570">Lors l'a mis l'ermite a raison:</l>
                <l xml:id="d001l1571" n="1571">«Biaus sire», fait il, «entendez!</l>
                <l xml:id="d001l1572" n="1572">Cil Deus que per nos fu penez</l>
                <l xml:id="d001l1573" n="1573">vos laist faire lo suen servise,</l>
                <l xml:id="d001l1574" n="1574">si c'a bien soit vostre arme mise;</l>
                <l xml:id="d001l1575" n="1575">qu'ass[e]z a li cors, ce m'est vis,</l>
                <l xml:id="d001l1576" n="1576">si l'arme estoit en paradis;</l>
                <l xml:id="d001l1577" n="1577">et s'avient qu'ele soit defors,</l>
                <l xml:id="d001l1578" n="1578">mult en sera blasmez li cors,</l>
                <l xml:id="d001l1579" n="1579">qui la doit conseiller del tot.</l>
                <l xml:id="d001l1580" n="1580">Biaus sire, fait[es] tant de bot</l>
                <l xml:id="d001l1581" n="1581">que vostre arme ne die mie</l>
                <l xml:id="d001l1582" n="1582">qu'ele soit por lo cors trahie.</l>
                <l xml:id="d001l1583" n="1583">Por Deus, se vos en prenez garde,</l>
                <l xml:id="d001l1584" n="1584">tant con Deus la vie vos garde;</l>
                <l xml:id="d001l1585" n="1585">que puis c'om est mort, ce m'est vis,</l>
                <l xml:id="d001l1586" n="1586">trove l'on mult pitet d'amis,</l>
                <l xml:id="d001l1587" n="1587">que trop est li seigles malvés.</l>
                <l xml:id="d001l1588" n="1588">Por Deu servir a toz jorn mes,</l>
                <l xml:id="d001l1589" n="1589">por ce qu'il ait de moi merci,</l>
                <l xml:id="d001l1590" n="1590">lo segle ai de novel guerpi,</l>
                <l xml:id="d001l1591" n="1591">si me sui pris a ces blans dras,</l>
                <l xml:id="d001l1592" n="1592">que ne leiroie por Baudras;</l>
                <l xml:id="d001l1593" n="1593">si m'est sanblant que en ma terre</l>
                <l xml:id="d001l1594" n="1594">ne puïsse si Deu conquerre</l>
                <l xml:id="d001l1595" n="1595">con ge faiz en autrui païs,</l>
                <l xml:id="d001l1596" n="1596">quar qui est pres de ses amis</l>
                <l xml:id="d001l1597" n="1597">n'est pas, ce m'es vis, a messaise,</l>
                <l xml:id="d001l1598" n="1598">ainz m'i senble qu'il seit a aise; (c. 28v)</l>
                <l xml:id="d001l1599" n="1599">ne voil selonc les miens ester.</l>
                <l xml:id="d001l1600" n="1600">Se vos me vol[ï]ez doner</l>
                <l xml:id="d001l1601" n="1601">fors cha porte, lez le chemin,</l>
                <l xml:id="d001l1602" n="1602">sol tant de lou que en la fin</l>
                <l xml:id="d001l1603" n="1603">poïsse faire une maison</l>
                <l xml:id="d001l1604" n="1604">o alcune habitation</l>
                <l xml:id="d001l1605" n="1605">o ge espenisse mes pechiez,</l>
                <l xml:id="d001l1606" n="1606">don ge sui mult fort enthoschiez,</l>
                <l xml:id="d001l1607" n="1607">volenters i herbergeroie;</l>
                <l xml:id="d001l1608" n="1608">si aucun bien faire porroie</l>
                <l xml:id="d001l1609" n="1609">que Jhesu Crist preïst a gre.</l>
                <l xml:id="d001l1610" n="1610">Tote la moitié de par De</l>
                <l xml:id="d001l1611" n="1611">vos l'otroi [je] et Deus si face</l>
                <l xml:id="d001l1612" n="1612">por sa pitié et por sa grace».</l>
                <l xml:id="d001l1613" n="1613">Atant li sires li respont:</l>
                <l xml:id="d001l1614" n="1614">«Es[g]ardez aval o amont;</l>
                <l xml:id="d001l1615" n="1615">si vos trovez lou qui vos sie,</l>
                <l xml:id="d001l1616" n="1616">ge le vos doins a vostre vie.</l>
                <l xml:id="d001l1617" n="1617">Et sachiez mult sui liez de vos,</l>
                <l xml:id="d001l1618" n="1618">quant herbergier volez lez nos».</l>
                <l xml:id="d001l1619" n="1619">«Vostre merci», fait li hermites,</l>
                <l xml:id="d001l1620" n="1620">«Deus vos en rende les merites!».</l>
                <l xml:id="d001l1621" n="1621">A son hostel s'est retornez,</l>
                <l xml:id="d001l1622" n="1622">et li sopers fu atornez</l>
                <l xml:id="d001l1623" n="1623">que li ot atorné Henris,</l>
                <l xml:id="d001l1624" n="1624">si se sont au mangier assis.</l>
                <l xml:id="d001l1625" n="1625">Poissons orent et pain et vin</l>
                <l xml:id="d001l1626" n="1626">et bon formages de gaïn.</l>
                <l xml:id="d001l1627" n="1627">Ne voustrent pas davant la gent (c. 29r)</l>
                <l xml:id="d001l1628" n="1628">mangier char, que mult simplement</l>
                <l xml:id="d001l1629" n="1629">se tindrent andui cele noit,</l>
                <l xml:id="d001l1630" n="1630">por meilz avoir graignor desduit.</l>
                <l xml:id="d001l1631" n="1631">Al main, quant l'aube fu crevee,</l>
                <l xml:id="d001l1632" n="1632">leve li cuens la maitinee.</l>
                <l xml:id="d001l1633" n="1633">Non i fait longe atendue;</l>
                <l xml:id="d001l1634" n="1634">a pié s'en vait par mi la rue.</l>
                <l xml:id="d001l1635" n="1635">Charpentiers quiert, mairien achate;</l>
                <l xml:id="d001l1636" n="1636">con cil qui assez sot barrate,</l>
                <l xml:id="d001l1637" n="1637">deniers ot assez aporté.</l>
                <l xml:id="d001l1638" n="1638">Dedenz un bel broil[et] ramé</l>
                <l xml:id="d001l1639" n="1639">choisi le lou ou il fist faire</l>
                <l xml:id="d001l1640" n="1640">son fondement et son repaire;</l>
                <l xml:id="d001l1641" n="1641">tant i mist ovr[i]e[r]s a foison</l>
                <l xml:id="d001l1642" n="1642">que tost ont faite la maison.</l>
                <l xml:id="d001l1643" n="1643">Chanbres i ot et bel fornel,</l>
                <l xml:id="d001l1644" n="1644">et si fu si pres del chastel</l>
                <l xml:id="d001l1645" n="1645">que n'en fust pas un huche loing;</l>
                <l xml:id="d001l1646" n="1646">bien se sot li cuen prendre soing,</l>
                <l xml:id="d001l1647" n="1647">que en tel lou voust qu'ele fust</l>
                <l xml:id="d001l1648" n="1648">don chascun jorn veoir poüst</l>
                <l xml:id="d001l1649" n="1649">la tor o fu ma dame Agnés,</l>
                <l xml:id="d001l1650" n="1650">por cui fu destreint et engrés.</l>
                <l xml:id="d001l1651" n="1651">Quant la maison fu traite a fin,</l>
                <l xml:id="d001l1652" n="1652">mult par fu bele de grant fin;</l>
                <l xml:id="d001l1653" n="1653">nen ot si bel lou el païs.</l>
                <l xml:id="d001l1654" n="1654">Iluec esta li cuens maint dis,</l>
                <l xml:id="d001l1655" n="1655">qui mult savoit de sermoner.</l>
                <l xml:id="d001l1656" n="1656">La noit envoie achater (c. 29v)</l>
                <l xml:id="d001l1657" n="1657">as viles, as chasteus entor,</l>
                <l xml:id="d001l1658" n="1658">tot ce que il manjoient lo jor;</l>
                <l xml:id="d001l1659" n="1659">partot envoie son serjant</l>
                <l xml:id="d001l1660" n="1660">fors qu'a Tornuere solemant;</l>
                <l xml:id="d001l1661" n="1661">nen i voloit pas envoier</l>
                <l xml:id="d001l1662" n="1662">por rien achater da mangier,</l>
                <l xml:id="d001l1663" n="1663">que mult covrissoit son corage.</l>
                <l xml:id="d001l1664" n="1664">Sovent entor son hermitage</l>
                <l xml:id="d001l1665" n="1665">aloit le conte fossoiant,</l>
                <l xml:id="d001l1666" n="1666">herbes et racines traiant,</l>
                <l xml:id="d001l1667" n="1667">que dedenz sa maison portoit;</l>
                <l xml:id="d001l1668" n="1668">et quant nus hom li demandoit</l>
                <l xml:id="d001l1669" n="1669">qu'il de ces raicines feissoit,</l>
                <l xml:id="d001l1670" n="1670">et il a chascuns respondoit,</l>
                <l xml:id="d001l1671" n="1671">quant ce venoit a la parclose,</l>
                <l xml:id="d001l1672" n="1672">que il ne manjoit autre chose,</l>
                <l xml:id="d001l1673" n="1673">ne ne voloit autre conduit</l>
                <l xml:id="d001l1674" n="1674">dont il eüst graignor desduit.</l>
                <l xml:id="d001l1675" n="1675">Ce lor fasoit a toz entendre;</l>
                <l xml:id="d001l1676" n="1676">bien lor savoit chat en sac vendre.</l>
                <l xml:id="d001l1677" n="1677">Tant fist de mençonges grant bruit</l>
                <l xml:id="d001l1678" n="1678">qu'a Tornuere cuidoient tuit,</l>
                <l xml:id="d001l1679" n="1679">e illuec entor li pluisor,</l>
                <l xml:id="d001l1680" n="1680">que il ne manjast a nul jor</l>
                <l xml:id="d001l1681" n="1681">fors que solement recinetes</l>
                <l xml:id="d001l1682" n="1682">et fruit salvage et herbetes.</l>
                <l xml:id="d001l1683" n="1683">Bien cuidoient, cen est la some,</l>
                <l xml:id="d001l1684" n="1684">qu'el monde n'eust meillor ome.</l>
                <l xml:id="d001l1685" n="1685">Quant li sires del chastel soit (c. 30r)</l>
                <l xml:id="d001l1686" n="1686">que l'ermites que herbergé oit</l>
                <l xml:id="d001l1687" n="1687">avoit vers Deu si bon corage,</l>
                <l xml:id="d001l1688" n="1688">sil va veoir en l'ermitage</l>
                <l xml:id="d001l1689" n="1689">solement a un conpaignon.</l>
                <l xml:id="d001l1690" n="1690">Quant venu fu a la maison,</l>
                <l xml:id="d001l1691" n="1691">l'ermite grant joie li fit;</l>
                <l xml:id="d001l1692" n="1692">seoir lo fait, poi li a dit:</l>
                <l xml:id="d001l1693" n="1693">«Beaus sire», fait il, «bien feïstes</l>
                <l xml:id="d001l1694" n="1694">de ce que veoir me venistes,</l>
                <l xml:id="d001l1695" n="1695">et Nostre Sire le vos mire!</l>
                <l xml:id="d001l1696" n="1696">Or ne vos enuit, biaus douz sire,</l>
                <l xml:id="d001l1697" n="1697">si ge vos di une parole</l>
                <l xml:id="d001l1698" n="1698">d'une riens que mult vos afole</l>
                <l xml:id="d001l1699" n="1699">vostre bonté et vostre pris;</l>
                <l xml:id="d001l1700" n="1700">quar tuit dient par cest païs</l>
                <l xml:id="d001l1701" n="1701">car mult par faites grant laidure</l>
                <l xml:id="d001l1702" n="1702">quant vos tenez en tel clausure</l>
                <l xml:id="d001l1703" n="1703">vostre feme que au mostier</l>
                <l xml:id="d001l1704" n="1704">nen puet sol aler Deu preier;</l>
                <l xml:id="d001l1705" n="1705">vos li tolez lo cors et l'arme.</l>
                <l xml:id="d001l1706" n="1706">S'ele estoit or bien sainte feme,</l>
                <l xml:id="d001l1707" n="1707">s'en ferïez deable fin,</l>
                <l xml:id="d001l1708" n="1708">quar vos la metez el chemin</l>
                <l xml:id="d001l1709" n="1709">d'avoir vers vos mauvais corage.</l>
                <l xml:id="d001l1710" n="1710">Sire, vos faites grant folage;</l>
                <l xml:id="d001l1711" n="1711">laissez l'aler, nel faites mais.</l>
                <l xml:id="d001l1712" n="1712">Trop a a garder pensant fais,</l>
                <l xml:id="d001l1713" n="1713">qu'avant o fferoit de ses gaites,</l>
                <l xml:id="d001l1714" n="1714">por la prison que vos li faites, (c. 30v)</l>
                <l xml:id="d001l1715" n="1715">qu'ele ne s'avanjast de vos.</l>
                <l xml:id="d001l1716" n="1716">Ice sachiez bien a estros,</l>
                <l xml:id="d001l1717" n="1717">quar ire fait maint meschief faire.</l>
                <l xml:id="d001l1718" n="1718">N'oez vos al vilain retraire</l>
                <l xml:id="d001l1719" n="1719">que l'aigua boit qui n'a lo vin?</l>
                <l xml:id="d001l1720" n="1720">Trop avez segui fol traïn.</l>
                <l xml:id="d001l1721" n="1721">Gitez la dame de la tor,</l>
                <l xml:id="d001l1722" n="1722">et proiez li que vigne un jor</l>
                <l xml:id="d001l1723" n="1723">veoir ma maison, ge vos di.</l>
                <l xml:id="d001l1724" n="1724">Quant ge avrai parlé a li,</l>
                <l xml:id="d001l1725" n="1725">de par Deu vos en faiz fiance</l>
                <l xml:id="d001l1726" n="1726">qu'ele ait assez meillor creance</l>
                <l xml:id="d001l1727" n="1727">et plus soit de bien faire esprise</l>
                <l xml:id="d001l1728" n="1728">que s'ele estoit en la tor prise».</l>
                <l xml:id="d001l1729" n="1729">Quant il ot sa parole dite,</l>
                <l xml:id="d001l1730" n="1730">li vasaus respont a l'ermite</l>
                <l xml:id="d001l1731" n="1731">et dist: «Sire, ne lairai mie,</l>
                <l xml:id="d001l1732" n="1732">o ge face sen o folie,</l>
                <l xml:id="d001l1733" n="1733">que ge vostre conseil ne croie;</l>
                <l xml:id="d001l1734" n="1734">mes pas mal feire ne cuidoie</l>
                <l xml:id="d001l1735" n="1735">si tenoie ma feme en garde,</l>
                <l xml:id="d001l1736" n="1736">quar qui bien des oilz la regarde,</l>
                <l xml:id="d001l1737" n="1737">il n'a si bele riens el monde,</l>
                <l xml:id="d001l1738" n="1738">ne ne cuit pas qu'Ysout la Blonde</l>
                <l xml:id="d001l1739" n="1739">poïst avoir si grant beauté;</l>
                <l xml:id="d001l1740" n="1740">et s'el en a sa volenté,</l>
                <l xml:id="d001l1741" n="1741">s'en puis avoir mult tost coz non,</l>
                <l xml:id="d001l1742" n="1742">qu'aise fait mainte foiz lairon.</l>
                <l xml:id="d001l1743" n="1743">Por ce s'en ai mult grant dotance». (c. 31r)</l>
                <l xml:id="d001l1744" n="1744">«He!», fait li cuens, «fole creance</l>
                <l xml:id="d001l1745" n="1745">avez vers Deu, ce m'est avis,</l>
                <l xml:id="d001l1746" n="1746">quant por li volez paradis</l>
                <l xml:id="d001l1747" n="1747">perdre et ces seigle del tot.</l>
                <l xml:id="d001l1748" n="1748">Trop avez de bien lo cuer rot;</l>
                <l xml:id="d001l1749" n="1749">renoez lo, s'alez a li,</l>
                <l xml:id="d001l1750" n="1750">et si li crïez grant merci</l>
                <l xml:id="d001l1751" n="1751">qu'ele vos pardoint, se li plait,</l>
                <l xml:id="d001l1752" n="1752">che que [vos] li avez mesfait:</l>
                <l xml:id="d001l1753" n="1753">certes grant picié en avez.</l>
                <l xml:id="d001l1754" n="1754">Ja mais vers li rien ne dotez,</l>
                <l xml:id="d001l1755" n="1755">car si la vos cuit convertir,</l>
                <l xml:id="d001l1756" n="1756">que bien sera a mon plaisir,</l>
                <l xml:id="d001l1757" n="1757">se Deus plaist, que fist lo soleil».</l>
                <l xml:id="d001l1758" n="1758">«Et ge creirai vostre conseil»,</l>
                <l xml:id="d001l1759" n="1759">fait li vasaus, «mes bien sacheis</l>
                <l xml:id="d001l1760" n="1760">que riens non i feïst li reis</l>
                <l xml:id="d001l1761" n="1761">[i]ce que vos me faites faire;</l>
                <l xml:id="d001l1762" n="1762">mais tant oi bien de vos retraire</l>
                <l xml:id="d001l1763" n="1763">que ne vos doi riens contredire.</l>
                <l xml:id="d001l1764" n="1764">Sor ma leialté vos di, sire,</l>
                <l xml:id="d001l1765" n="1765">des or ira a son talant;</l>
                <l xml:id="d001l1766" n="1766">Damedeus et vos la comant».</l>
                <l xml:id="d001l1767" n="1767">Atant le congié li demande,</l>
                <l xml:id="d001l1768" n="1768">et l'ermite a Deu lo comande;</l>
                <l xml:id="d001l1769" n="1769">li vasaus monte, si s'en vait.</l>
                <l xml:id="d001l1770" n="1770">Que vos feroie [je] lonc plait?</l>
                <l xml:id="d001l1771" n="1771">A Tornuere vint, si descent;</l>
                <l xml:id="d001l1772" n="1772">plus tost qu'il puet, haustivement (c. 31v)</l>
                <l xml:id="d001l1773" n="1773">monte en la tor o sa feme erre,</l>
                <l xml:id="d001l1774" n="1774">qui n'ot pas [en]nuble la chiere.</l>
                <l xml:id="d001l1775" n="1775">Quant il fu venuz davant li,</l>
                <l xml:id="d001l1776" n="1776">«Dame», fait il, «or est ensi</l>
                <l xml:id="d001l1777" n="1777">que, des que ge vos pris a feme,</l>
                <l xml:id="d001l1778" n="1778">avez est[é], ma douce dame,</l>
                <l xml:id="d001l1779" n="1779">dedenz ceste aute tor close.</l>
                <l xml:id="d001l1780" n="1780">Ce sachiez que por autre chose</l>
                <l xml:id="d001l1781" n="1781">pas a garder ne vos faisoie</l>
                <l xml:id="d001l1782" n="1782">que por l'amor qu'en vos avoie,</l>
                <l xml:id="d001l1783" n="1783">qu'amors n'iert ja sanz gelosie,</l>
                <l xml:id="d001l1784" n="1784">o soit de feme o d'amie.</l>
                <l xml:id="d001l1785" n="1785">Si nen m'en devez, douce suer,</l>
                <l xml:id="d001l1786" n="1786">si mal voloir en vostre cuer</l>
                <l xml:id="d001l1787" n="1787">con deüssiez si gel feïsse</l>
                <l xml:id="d001l1788" n="1788">por aucun mal que vos vousisse.</l>
                <l xml:id="d001l1789" n="1789">Que qu'aie fait, d'or en avant</l>
                <l xml:id="d001l1790" n="1790">voil que soit a vostre talant,</l>
                <l xml:id="d001l1791" n="1791">et alez la ou vos plaira,</l>
                <l xml:id="d001l1792" n="1792">que ja riens ne me grevera,</l>
                <l xml:id="d001l1793" n="1793">ainz voil que soiez dame et sire.</l>
                <l xml:id="d001l1794" n="1794">Si onques vos fis mal ne ire,</l>
                <l xml:id="d001l1795" n="1795">por Deu si vos en cri merci!»</l>
                <l xml:id="d001l1796" n="1796">Lors s'agenoigle davant li,</l>
                <l xml:id="d001l1797" n="1797">les mains jointes encontremont;</l>
                <l xml:id="d001l1798" n="1798">et la dame si li respont:</l>
                <l xml:id="d001l1799" n="1799">«Avoi, sire, grant tort avez,</l>
                <l xml:id="d001l1800" n="1800">si m'aï Deus, quant me gabez!</l>
                <l xml:id="d001l1801" n="1801">Bien vos en devrïez sofrir, (c. 32r)</l>
                <l xml:id="d001l1802" n="1802">si tot faites vostre plaisir</l>
                <l xml:id="d001l1803" n="1803">de moi cui avez en baillie.</l>
                <l xml:id="d001l1804" n="1804">Se m'aït Deus, c'est vilanie</l>
                <l xml:id="d001l1805" n="1805">quant vos penez de moi gaber,</l>
                <l xml:id="d001l1806" n="1806">mais tot me covient adurer</l>
                <l xml:id="d001l1807" n="1807">come cele qu'als non puis faire.</l>
                <l xml:id="d001l1808" n="1808">«Ha! Douce dame de bon aire»,</l>
                <l xml:id="d001l1809" n="1809">fait li sires, «ge ne gab pas</l>
                <l xml:id="d001l1810" n="1810">ne ja ne le tenez a gas,</l>
                <l xml:id="d001l1811" n="1811">que hoi maitin veoir alai</l>
                <l xml:id="d001l1812" n="1812">l'ermite qu'oan herbergai,</l>
                <l xml:id="d001l1813" n="1813">si m'a tant de vos sermoné</l>
                <l xml:id="d001l1814" n="1814">que dit li ai et creanté</l>
                <l xml:id="d001l1815" n="1815">que ja mais ne vos tiegne prise.</l>
                <l xml:id="d001l1816" n="1816">Mult m'en a blasmé de grant guise,</l>
                <l xml:id="d001l1817" n="1817">et si m'a fait mult grant proiere</l>
                <l xml:id="d001l1818" n="1818">por Deu que mercis vos en quiere;</l>
                <l xml:id="d001l1819" n="1819">et si faiz ge, bien o veez,</l>
                <l xml:id="d001l1820" n="1820">ma dame, et si m'o pardonez</l>
                <l xml:id="d001l1821" n="1821">par tel covent que a ma vie</l>
                <l xml:id="d001l1822" n="1822">ne vos face mes vilanie».</l>
                <l xml:id="d001l1823" n="1823">Ele fu franche et de grant sen,</l>
                <l xml:id="d001l1824" n="1824">et dist : «Biaus sire, levez en!</l>
                <l xml:id="d001l1825" n="1825">Gel vos perdon de bon corage.</l>
                <l xml:id="d001l1826" n="1826">Mais tant ai apris cest estage</l>
                <l xml:id="d001l1827" n="1827">que ja mais non voil a nul jor</l>
                <l xml:id="d001l1828" n="1828">ensir de ceste aute tor,</l>
                <l xml:id="d001l1829" n="1829">car n'ai pas cest seigle apris,</l>
                <l xml:id="d001l1830" n="1830">si porrai avoir mult tost pris (c. 32r)</l>
                <l xml:id="d001l1831" n="1831">non de vilaine et de fole;</l>
                <l xml:id="d001l1832" n="1832">ne ci non ot l'om ma parole,</l>
                <l xml:id="d001l1833" n="1833">si non m'en puet l'on si blasmer».</l>
                <l xml:id="d001l1834" n="1834">Ne dit mie tot son penser,</l>
                <l xml:id="d001l1835" n="1835">quar qui celeement porpense,</l>
                <l xml:id="d001l1836" n="1836">ce dit langue que cuer nen pense.</l>
                <l xml:id="d001l1837" n="1837">Quant cil a la parole oïe,</l>
                <l xml:id="d001l1838" n="1838">«Dame», fait il, «ne dites mie</l>
                <l xml:id="d001l1839" n="1839">que vos non faciez mon plaisir,</l>
                <l xml:id="d001l1840" n="1840">car riens non am tan ne desir</l>
                <l xml:id="d001l1841" n="1841">com ge faiz vos, ma dame cheire.</l>
                <l xml:id="d001l1842" n="1842">Ne voil mais que nulle maneire</l>
                <l xml:id="d001l1843" n="1843">esteiz enclouse en cest sejor;</l>
                <l xml:id="d001l1844" n="1844">ainz voil qu'alez demain el jor</l>
                <l xml:id="d001l1845" n="1845">veoir l'ermite en sa meison,</l>
                <l xml:id="d001l1846" n="1846">que ja ne verreiz si bien non;</l>
                <l xml:id="d001l1847" n="1847">et il lo vos mande par moi,</l>
                <l xml:id="d001l1848" n="1848">et gel vos lo par bone foi,</l>
                <l xml:id="d001l1849" n="1849">que vos i alez, que jel voil».</l>
                <l xml:id="d001l1850" n="1850">Et cele respont sanz orguoil</l>
                <l xml:id="d001l1851" n="1851">et dist : «Sire, pois che vos plait,</l>
                <l xml:id="d001l1852" n="1852">si sachiez bien qu'il sera fait,</l>
                <l xml:id="d001l1853" n="1853">s'il me estoit or bien pensa[n]t fes».</l>
                <l xml:id="d001l1854" n="1854">Lors se baissent, si firent pes.</l>
                <l xml:id="d001l1855" n="1855">L'endemain a la maitinee,</l>
                <l xml:id="d001l1856" n="1856">quan la dame se fu disnee,</l>
                <l xml:id="d001l1857" n="1857">manda les dames del chastel</l>
                <l xml:id="d001l1858" n="1858">qu'a li viegnent, par un doncel,</l>
                <l xml:id="d001l1859" n="1859">qu'ensenble o sei les vel mener (c. 33r)</l>
                <l xml:id="d001l1860" n="1860">veoir l'ermite o velt aler;</l>
                <l xml:id="d001l1861" n="1861">mais certes poi en i menast</l>
                <l xml:id="d001l1862" n="1862">s'ele seüst qu'ele trovast</l>
                <l xml:id="d001l1863" n="1863">l'aventure que l'i atent.</l>
                <l xml:id="d001l1864" n="1864">Par lo chastel hastivement</l>
                <l xml:id="d001l1865" n="1865">montent les dames, si s'en vont;</l>
                <l xml:id="d001l1866" n="1866">gabant, riant, venues sont</l>
                <l xml:id="d001l1867" n="1867">a la maison en l'ermitage</l>
                <l xml:id="d001l1868" n="1868">o li cuens ot son herbergage.</l>
                <l xml:id="d001l1869" n="1869">Lors sunt les dames descendues,</l>
                <l xml:id="d001l1870" n="1870">et quant li cuens les ot veües,</l>
                <l xml:id="d001l1871" n="1871">Deu en loa et seint Thomas.</l>
                <l xml:id="d001l1872" n="1872">Cele part vient eneslopas</l>
                <l xml:id="d001l1873" n="1873">et [dist]: «Dame, li Filz Marie</l>
                <l xml:id="d001l1874" n="1874">vos saut et vostre conpagnie</l>
                <l xml:id="d001l1875" n="1875">et si vos mete bon corage!».</l>
                <l xml:id="d001l1876" n="1876">Seeir la fait en un onbrage</l>
                <l xml:id="d001l1877" n="1877">desoz un bel harbre flori,</l>
                <l xml:id="d001l1878" n="1878">et les autres ensenble o li.</l>
                <l xml:id="d001l1879" n="1879">Or oez que li cuens a dit:</l>
                <l xml:id="d001l1880" n="1880">«Cil Deus», fait il, «qui lo mont fit,</l>
                <l xml:id="d001l1881" n="1881">soit ci entre nos, se lui pleit!</l>
                <l xml:id="d001l1882" n="1882">Ma dame, tant ai dit et fait</l>
                <l xml:id="d001l1883" n="1883">vostre mari et sermoné</l>
                <l xml:id="d001l1884" n="1884">que sor sa foi m'a graanté</l>
                <l xml:id="d001l1885" n="1885">que mais ne vos teigne en destroit.</l>
                <l xml:id="d001l1886" n="1886">Or gardez por Deu qu'ensi soit</l>
                <l xml:id="d001l1887" n="1887">que je n'aie vers lui mespris,</l>
                <l xml:id="d001l1888" n="1888">quar de vos fiance li fis (c. 33v)</l>
                <l xml:id="d001l1889" n="1889">que plus seriez et preuz et sage,</l>
                <l xml:id="d001l1890" n="1890">et mains avroit en vos folage,</l>
                <l xml:id="d001l1891" n="1891">si vos i aliez a bandon</l>
                <l xml:id="d001l1892" n="1892">que s'il vos tenoit en prison.</l>
                <l xml:id="d001l1893" n="1893">Ma douce suer, por Deu vos pri</l>
                <l xml:id="d001l1894" n="1894">qu'en vos ait picié et marci</l>
                <l xml:id="d001l1895" n="1895">cele part o fera a fere;</l>
                <l xml:id="d001l1896" n="1896">et faites ensi vostre afeire</l>
                <l xml:id="d001l1897" n="1897">que l'en ne puisse mal noter.</l>
                <l xml:id="d001l1898" n="1898">Or alons moi et vos parler</l>
                <l xml:id="d001l1899" n="1899">anbdui tot sol en cha maison,</l>
                <l xml:id="d001l1900" n="1900">si vos donrai confesion,</l>
                <l xml:id="d001l1901" n="1901">et mielz a segrei me direz</l>
                <l xml:id="d001l1902" n="1902">les pechiez que vos fait avez</l>
                <l xml:id="d001l1903" n="1903">quant nos serons toz solament</l>
                <l xml:id="d001l1904" n="1904">que ne feriez davant la gent,</l>
                <l xml:id="d001l1905" n="1905">voiant ces dames qui ci sont».</l>
                <l xml:id="d001l1906" n="1906">Et ma dame Agnés li respont:</l>
                <l xml:id="d001l1907" n="1907">«Sire», fait ele, «ce me plait».</l>
                <l xml:id="d001l1908" n="1908">Atant se lieve si s'en vait</l>
                <l xml:id="d001l1909" n="1909">li cuens, [et] la dame en maine,</l>
                <l xml:id="d001l1910" n="1910">que de grant beauté estoit pleine.</l>
                <l xml:id="d001l1911" n="1911">Quan sont en la maison entré,</l>
                <l xml:id="d001l1912" n="1912">dous lit li a li cuens mostré,</l>
                <l xml:id="d001l1913" n="1913">en coi n'ot colte ne coisin</l>
                <l xml:id="d001l1914" n="1914">ne drap de chanvre ne de lin,</l>
                <l xml:id="d001l1915" n="1915">mes sol un pou de grabatiz;</l>
                <l xml:id="d001l1916" n="1916">onc om ne vit plus povre liz</l>
                <l xml:id="d001l1917" n="1917">ne plus durs, ce poez bien croire. (c. 34r)</l>
                <l xml:id="d001l1918" n="1918">En icest lit faisoit acroire</l>
                <l xml:id="d001l1919" n="1919">a la gent que la nuit gisoit,</l>
                <l xml:id="d001l1920" n="1920">et ses conpainz qu'a lui estoit;</l>
                <l xml:id="d001l1921" n="1921">mais il mentoit, ne gisoit pas.</l>
                <l xml:id="d001l1922" n="1922">en plus bel lit, en plus blans dras</l>
                <l xml:id="d001l1923" n="1923">gisoit, et en plus mole coutre.</l>
                <l xml:id="d001l1924" n="1924">En une chanbre que fu outre</l>
                <l xml:id="d001l1925" n="1925">s'en vait li cuens, et cele aprés,</l>
                <l xml:id="d001l1926" n="1926">qui velt avoir son cors confés.</l>
                <l xml:id="d001l1927" n="1927">Mult par fu cele chanbre fresche;</l>
                <l xml:id="d001l1928" n="1928">assez i ot et jounc et lesche</l>
                <l xml:id="d001l1929" n="1929">par mi desus et rains foilliez,</l>
                <l xml:id="d001l1930" n="1930">don fu toz li teiz haut jonchiez.</l>
                <l xml:id="d001l1931" n="1931">Laienz avoit son lit li cuens,</l>
                <l xml:id="d001l1932" n="1932">que mult par estoit beaus et buens;</l>
                <l xml:id="d001l1933" n="1933">ne senbloit pas lit de hermitain,</l>
                <l xml:id="d001l1934" n="1934">qu'ass[e]z i ot fuerre et estrain</l>
                <l xml:id="d001l1935" n="1935">et cotes moles et blans dras,</l>
                <l xml:id="d001l1936" n="1936">covert d'un paile de Baudas.</l>
                <l xml:id="d001l1937" n="1937">Ot sus un covertor hermin</l>
                <l xml:id="d001l1938" n="1938">orlé entor de cebelin</l>
                <l xml:id="d001l1939" n="1939">et d'um blanc diaspre mult chier;</l>
                <l xml:id="d001l1940" n="1940">[si] ot au chief un oreillier,</l>
                <l xml:id="d001l1941" n="1941">et sus l'oreillier ot floretes,</l>
                <l xml:id="d001l1942" n="1942">roses fresches et violetes.</l>
                <l xml:id="d001l1943" n="1943">Si tost cum li cuens laienz fu,</l>
                <l xml:id="d001l1944" n="1944">si traist lo froc qu'il ot vestu;</l>
                <l xml:id="d001l1945" n="1945">plus tost que [il] puet, jus lo rue.</l>
                <l xml:id="d001l1946" n="1946">N'ot pas desoz haire vestue, (c. 34v)</l>
                <l xml:id="d001l1947" n="1947">mais blanche chemise ridee</l>
                <l xml:id="d001l1948" n="1948">de prime teile, par painz lee,</l>
                <l xml:id="d001l1949" n="1949">et fu de dougee costure,</l>
                <l xml:id="d001l1950" n="1950">que n'i paruit point ne jointure,</l>
                <l xml:id="d001l1951" n="1951">tant fu bien faite de grant fin.</l>
                <l xml:id="d001l1952" n="1952">Un mantel de samit hermin</l>
                <l xml:id="d001l1953" n="1953">a afublé, et aprés prist</l>
                <l xml:id="d001l1954" n="1954">une coife qu'en son chief mist,</l>
                <l xml:id="d001l1955" n="1955">et sus la coife un chapel</l>
                <l xml:id="d001l1956" n="1956">de roses et de flors mult bel.</l>
                <l xml:id="d001l1957" n="1957">Quant out tapi la clergeüre,</l>
                <l xml:id="d001l1958" n="1958">si fu mult bel de grant mesure,</l>
                <l xml:id="d001l1959" n="1959">qu'en la cristïenté de Rome</l>
                <l xml:id="d001l1960" n="1960">non avoit pas uns plus bels ome</l>
                <l xml:id="d001l1961" n="1961">ne qui mielz sanblast chevalier.</l>
                <l xml:id="d001l1962" n="1962">Quant cele lo vit si changier</l>
                <l xml:id="d001l1963" n="1963">et atorner de tel ator,</l>
                <l xml:id="d001l1964" n="1964">s'en ot merveilles et error.</l>
                <l xml:id="d001l1965" n="1965">Arriers s'en veust fuiant torner,</l>
                <l xml:id="d001l1966" n="1966">mais, quant li cuens l'en vit aler,</l>
                <l xml:id="d001l1967" n="1967">vers lei s'eslance, si l'enbrace,</l>
                <l xml:id="d001l1968" n="1968">et sil baise·ls oilz et la face</l>
                <l xml:id="d001l1969" n="1969">et dit: «Dame, por Deu merci</l>
                <l xml:id="d001l1970" n="1970">escutez un poi vostre ami,</l>
                <l xml:id="d001l1971" n="1971">que mult s'est peiné main et soir</l>
                <l xml:id="d001l1972" n="1972">coment il vos poüst veoir,</l>
                <l xml:id="d001l1973" n="1973">si a tant fait que il vos tient;</l>
                <l xml:id="d001l1974" n="1974">por ce grant joie le sostient.</l>
                <l xml:id="d001l1975" n="1975">Dame, je sui cons de Poitiers, (c. 35r)</l>
                <l xml:id="d001l1976" n="1976">si sui li vostre chivaliers.</l>
                <l xml:id="d001l1977" n="1977">Tant ai de vos oï bien dire</l>
                <l xml:id="d001l1978" n="1978">que mis cuers forment vos desire;</l>
                <l xml:id="d001l1979" n="1979">vostre beauté me fu contee,</l>
                <l xml:id="d001l1980" n="1980">si m'est el cuer si seelee</l>
                <l xml:id="d001l1981" n="1981">qu'en riens non pes tant com en vos.</l>
                <l xml:id="d001l1982" n="1982">Dame, ge sui cel a estros</l>
                <l xml:id="d001l1983" n="1983">qui herberga soz lo perier</l>
                <l xml:id="d001l1984" n="1984">au tornoi qui fu avant ier.</l>
                <l xml:id="d001l1985" n="1985">Si ge fis rien qu'a bien tornast,</l>
                <l xml:id="d001l1986" n="1986">par vos le fis, qui que grevast.</l>
                <l xml:id="d001l1987" n="1987">Moine ai esté coronez,</l>
                <l xml:id="d001l1988" n="1988">si que veü l'avez assez,</l>
                <l xml:id="d001l1989" n="1989">quar autrament por nul poer,</l>
                <l xml:id="d001l1990" n="1990">dame, n'os pooie voer,</l>
                <l xml:id="d001l1991" n="1991">si ne feïsse che por vos.</l>
                <l xml:id="d001l1992" n="1992">Por Deu aiez merci de nos!</l>
                <l xml:id="d001l1993" n="1993">Si m'aï Deus, bien fait a faire,</l>
                <l xml:id="d001l1994" n="1994">car bien savez c'ancor n'a gaire</l>
                <l xml:id="d001l1995" n="1995">que ge davant vos sermonai</l>
                <l xml:id="d001l1996" n="1996">et por Deu vos dis et proiai</l>
                <l xml:id="d001l1997" n="1997">que fusiez pleine de merci</l>
                <l xml:id="d001l1998" n="1998">et de pitié, ma dame, ausi,</l>
                <l xml:id="d001l1999" n="1999">iluec o a faire feroit;</l>
                <l xml:id="d001l2000" n="2000">et s'esgarder i volez droit,</l>
                <l xml:id="d001l2001" n="2001">donc cuit ge qu[e] il ert ensi</l>
                <l xml:id="d001l2002" n="2002">que vos me tendreiz por ami,</l>
                <l xml:id="d001l2003" n="2003">que plus vos aim que riens del mont».</l>
                <l xml:id="d001l2004" n="2004">Cele sospire de parfont, (c. 35v)</l>
                <l xml:id="d001l2005" n="2005">et grant joies au cuer li tient,</l>
                <l xml:id="d001l2006" n="2006">quant ele ot que li cuens la tient,</l>
                <l xml:id="d001l2007" n="2007">que mult l'amoit en son corage;</l>
                <l xml:id="d001l2008" n="2008">si le respondi come sage.</l>
                <l xml:id="d001l2009" n="2009">Regarde lo, si li dist: «Sire,</l>
                <l xml:id="d001l2010" n="2010">est ce voirs que je vos oi dire,</l>
                <l xml:id="d001l2011" n="2011">que tel amor en moi avez, *</l>
                <l xml:id="d001l2012" n="2012">et que cuens de Poitiers seiez?».</l>
                <l xml:id="d001l2013" n="2013">«Dame, je sui cuens voirement,</l>
                <l xml:id="d001l2014" n="2014">et si vos aim plus finement</l>
                <l xml:id="d001l2015" n="2015">a doble que ge ne vos di.</l>
                <l xml:id="d001l2016" n="2016">Por Deu, aiez de moi merci!»</l>
                <l xml:id="d001l2017" n="2017">«Sire», fait ele, «tort avroie</l>
                <l xml:id="d001l2018" n="2018">si vers vos cointe me faisoie,</l>
                <l xml:id="d001l2019" n="2019">que mon cuer avez veirement</l>
                <l xml:id="d001l2020" n="2020">des lo jorn del torneiement</l>
                <l xml:id="d001l2021" n="2021">que vos vi par une fenestre.</l>
                <l xml:id="d001l2022" n="2022">Lors fis ge tant que tot vostre estre</l>
                <l xml:id="d001l2023" n="2023">et qui vos estoiez apris</l>
                <l xml:id="d001l2024" n="2024">par un garchon que je tramis</l>
                <l xml:id="d001l2025" n="2025">aprés vos savoir qui c'estoit</l>
                <l xml:id="d001l2026" n="2026">que si bele vie menoit;</l>
                <l xml:id="d001l2027" n="2027">mes onques tant ne soit enquerre</l>
                <l xml:id="d001l2028" n="2028">li garchons, trosqu'en vostre terre,</l>
                <l xml:id="d001l2029" n="2029">que il poüst par nul pooir</l>
                <l xml:id="d001l2030" n="2030">de vos la verité savoir;</l>
                <l xml:id="d001l2031" n="2031">iluec le sot, sil me vint dire.</l>
                <l xml:id="d001l2032" n="2032">Pois ai esté en grant martire,</l>
                <l xml:id="d001l2033" n="2033">que mult vos ai pois desiré. (c. 36r)</l>
                <l xml:id="d001l2034" n="2034">Ne sai por quoi vos fust celé,</l>
                <l xml:id="d001l2035" n="2035">quar ge vos aim de cuer entier;</l>
                <l xml:id="d001l2036" n="2036">et si vos faisoie proier</l>
                <l xml:id="d001l2037" n="2037">un an o dous, seroit folie,</l>
                <l xml:id="d001l2038" n="2038">quant pois seroie vostre amie,</l>
                <l xml:id="d001l2039" n="2039">et tant perdrions del termine;</l>
                <l xml:id="d001l2040" n="2040">et si mes cuers vers vos s'acline,</l>
                <l xml:id="d001l2041" n="2041">bien m'en devez avoir plus chiere,</l>
                <l xml:id="d001l2042" n="2042">et ge vos aim d'amor entiere».</l>
                <l xml:id="d001l2043" n="2043">Bien fait quant li dit son corage,</l>
                <l xml:id="d001l2044" n="2044">car mult fait dame grant folage,</l>
                <l xml:id="d001l2045" n="2045">quant uns proidom l'amera bien</l>
                <l xml:id="d001l2046" n="2046">et ele lui sor tote rien</l>
                <l xml:id="d001l2047" n="2047">de bon corage finement,</l>
                <l xml:id="d001l2048" n="2048">et quant n'avra greignor talent,</l>
                <l xml:id="d001l2049" n="2049">si se fera vers lui plus fiere</l>
                <l xml:id="d001l2050" n="2050">et velt que longes la requeire;</l>
                <l xml:id="d001l2051" n="2051">et li lons proier sans joïr</l>
                <l xml:id="d001l2052" n="2052">ce fait les amors aparir,</l>
                <l xml:id="d001l2053" n="2053">qu'au prïer les amanz conoissent</l>
                <l xml:id="d001l2054" n="2054">les jangleors, qu'ensi angoissent</l>
                <l xml:id="d001l2055" n="2055">coment Amor fust amortee.</l>
                <l xml:id="d001l2056" n="2056">Ne puet estre si bien celee</l>
                <l xml:id="d001l2057" n="2057">Amor, ce sai, par nul sanblant,</l>
                <l xml:id="d001l2058" n="2058">si come ele est quant dui amant</l>
                <l xml:id="d001l2059" n="2059">non ont c'un cuer et un pensier,</l>
                <l xml:id="d001l2060" n="2060">et il sevent si acorder</l>
                <l xml:id="d001l2061" n="2061">che que l'uns dit et l'autre velt,</l>
                <l xml:id="d001l2062" n="2062">et de fin cuer l'uns l'autre acout. (c. 36v)</l>
                <l xml:id="d001l2063" n="2063">Adonc di ge, c'est verté fine,</l>
                <l xml:id="d001l2064" n="2064">que mult puet durer lonc termine</l>
                <l xml:id="d001l2065" n="2065">lors amors, c'om cha nel savra</l>
                <l xml:id="d001l2066" n="2066">fors que cil qui les servira,</l>
                <l xml:id="d001l2067" n="2067">quar il seront celeement</l>
                <l xml:id="d001l2068" n="2068">li uns a l'autre au parlement,</l>
                <l xml:id="d001l2069" n="2069">si n'ont de jangleor paor.</l>
                <l xml:id="d001l2070" n="2070">Et cil qui prie a grant dolor,</l>
                <l xml:id="d001l2071" n="2071">qui davant toz covient proier,</l>
                <l xml:id="d001l2072" n="2072">s'estuet sovent color changier,</l>
                <l xml:id="d001l2073" n="2073">qui bien aime, et sospirer</l>
                <l xml:id="d001l2074" n="2074">et maint sanblant d'amor mostrer</l>
                <l xml:id="d001l2075" n="2075">de c'om se puet bien prendre garde,</l>
                <l xml:id="d001l2076" n="2076">qui andous els vis les esgarde,</l>
                <l xml:id="d001l2077" n="2077">que il s'entraiment finement;</l>
                <l xml:id="d001l2078" n="2078">et lors vient l'amors a nïent,</l>
                <l xml:id="d001l2079" n="2079">s'avient qu'il en voille jangler</l>
                <l xml:id="d001l2080" n="2080">qui les conoist au regarder.</l>
                <l xml:id="d001l2081" n="2081">Mort m'a qui trop velt son don vendre,</l>
                <l xml:id="d001l2082" n="2082">qu'asseiz valt mielz un petit prendre</l>
                <l xml:id="d001l2083" n="2083">quant om l'i done leement</l>
                <l xml:id="d001l2084" n="2084">tot mai[n]tenant senz lonc atent,</l>
                <l xml:id="d001l2085" n="2085">que no fait au chief de trois anz</l>
                <l xml:id="d001l2086" n="2086">atendre un don que mult fu[st] granz,</l>
                <l xml:id="d001l2087" n="2087">qu[e] entrequ'a dous anz o trois</l>
                <l xml:id="d001l2088" n="2088">puet bien morir [o] duc o rois,</l>
                <l xml:id="d001l2089" n="2089">et cil qui tel atent feroit;</l>
                <l xml:id="d001l2090" n="2090">que morz ne garde torz ne droit</l>
                <l xml:id="d001l2091" n="2091">qu'ele non face a toz contraire. (c. 37r)</l>
                <l xml:id="d001l2092" n="2092">Mult faut de ce c'om cuide faire,</l>
                <l xml:id="d001l2093" n="2093">por que vaut pou longue enplaidie.</l>
                <l xml:id="d001l2094" n="2094">mais tost convient, qui a amie,</l>
                <l xml:id="d001l2095" n="2095">c'om face toz jorn son plaisir,</l>
                <l xml:id="d001l2096" n="2096">qu'aprés maus peut biens revenir.</l>
                <l xml:id="d001l2097" n="2097">Li vilains dit, que n'est sofrant,</l>
                <l xml:id="d001l2098" n="2098">qu'a poine puet estre mainant.</l>
                <l xml:id="d001l2099" n="2099">Quant li cuens entent la parole</l>
                <l xml:id="d001l2100" n="2100">de celi que ne fu pas fole,</l>
                <l xml:id="d001l2101" n="2101">car la vit si proz et si sache</l>
                <l xml:id="d001l2102" n="2102">mielz l'en ama en son corage.</l>
                <l xml:id="d001l2103" n="2103">Mult l'en mercie bonement;</l>
                <l xml:id="d001l2104" n="2104">sa main por fiancer li rent</l>
                <l xml:id="d001l2105" n="2105">qu'il l'ameroit sanz tricheor,</l>
                <l xml:id="d001l2106" n="2106">et cele li done s'amor,</l>
                <l xml:id="d001l2107" n="2107">et li cuens la baise et acole.</l>
                <l xml:id="d001l2108" n="2108">Que feroie longe parole?</l>
                <l xml:id="d001l2109" n="2109">Baisant s'en sont el lit entré;</l>
                <l xml:id="d001l2110" n="2110">des or avra sa volenté</l>
                <l xml:id="d001l2111" n="2111">li cuens, qu'entre braz tient s'amie</l>
                <l xml:id="d001l2112" n="2112">dont il avoit mult grant envie.</l>
                <l xml:id="d001l2113" n="2113">Toz li plaisir c'om puet trover</l>
                <l xml:id="d001l2114" n="2114">en dame, qui la set amer,</l>
                <l xml:id="d001l2115" n="2115">tote la joie et lo delit</l>
                <l xml:id="d001l2116" n="2116">ot li cuens de la belle enl lit,</l>
                <l xml:id="d001l2117" n="2117">a cui que tornast a grevance.</l>
                <l xml:id="d001l2118" n="2118">De tel moine tel penitance:</l>
                <l xml:id="d001l2119" n="2119">mielz afferoit a cel mestier</l>
                <l xml:id="d001l2120" n="2120">li cuens que a lire sautier (c. 37v)</l>
                <l xml:id="d001l2121" n="2121">ne a doner confesïon.</l>
                <l xml:id="d001l2122" n="2122">Ainz qu'ele ensist de la maison,</l>
                <l xml:id="d001l2123" n="2123">li proia li cuens bonement</l>
                <l xml:id="d001l2124" n="2124">que lo venist veoir sovent,</l>
                <l xml:id="d001l2125" n="2125">que bone achoison puet avoir</l>
                <l xml:id="d001l2126" n="2126">s'ele vait l'ermitan veoir,</l>
                <l xml:id="d001l2127" n="2127">et liez en sera ses maris.</l>
                <l xml:id="d001l2128" n="2128">Cele respont: «Beaus dolz amis,</l>
                <l xml:id="d001l2129" n="2129">certes, volentiers vos verai,</l>
                <l xml:id="d001l2130" n="2130">et sachiez bien grant duel avrai</l>
                <l xml:id="d001l2131" n="2131">quant ge non i porrai venir,</l>
                <l xml:id="d001l2132" n="2132">qu'enl cuer m'avez mis lo desir,</l>
                <l xml:id="d001l2133" n="2133">que ja mais sanz vos n'avrai aise».</l>
                <l xml:id="d001l2134" n="2134">Et li cuens l'acole et la baise,</l>
                <l xml:id="d001l2135" n="2135">si se sont a Deu comandé.</l>
                <l xml:id="d001l2136" n="2136">Iluec out maint sospir geté</l>
                <l xml:id="d001l2137" n="2137">au congié prendre des amanz,</l>
                <l xml:id="d001l2138" n="2138">que d'eus dos estoit l'amors granz.</l>
                <l xml:id="d001l2139" n="2139">La belle est de la chanbre issue,</l>
                <l xml:id="d001l2140" n="2140">ariers est as dames venue;</l>
                <l xml:id="d001l2141" n="2141">son palefroi mult tost demande</l>
                <l xml:id="d001l2142" n="2142">et les dames monter comande.</l>
                <l xml:id="d001l2143" n="2143">Celes montent eneslopas</l>
                <l xml:id="d001l2144" n="2144">[de]sor les beaus palefroiz gras,</l>
                <l xml:id="d001l2145" n="2145">si se sont mises el sentier.</l>
                <l xml:id="d001l2146" n="2146">Ainz ne finent del chevaucier</l>
                <l xml:id="d001l2147" n="2147">tant qu'a Tornuerre sunt venues;</l>
                <l xml:id="d001l2148" n="2148">et quant ele[s] sunt descendues,</l>
                <l xml:id="d001l2149" n="2149">la dame entre en sa maison. (c. 38r)</l>
                <l xml:id="d001l2150" n="2150">Sis marriz la met a raison:</l>
                <l xml:id="d001l2151" n="2151">«Dame», fait il, «veïstes vos</l>
                <l xml:id="d001l2152" n="2152">le bon home, dites lo nos,</l>
                <l xml:id="d001l2153" n="2153">qui por Deu traitte l'arme chiere? *</l>
                <l xml:id="d001l2154" n="2154">Qu'os est en vis, m'amie chiere?».</l>
                <l xml:id="d001l2155" n="2155">Cele [li] respont: «Beaus douz sire,</l>
                <l xml:id="d001l2156" n="2156">veü l'ai, et por voir pois dire</l>
                <l xml:id="d001l2157" n="2157">que Nostres Sire est en lui.</l>
                <l xml:id="d001l2158" n="2158">Si m'aït Deus, onques ne fui</l>
                <l xml:id="d001l2159" n="2159">en lou qu'ensi preïsse a gre.</l>
                <l xml:id="d001l2160" n="2160">Asez m'a dit et sermoné</l>
                <l xml:id="d001l2161" n="2161">d'une rien don bien lo creirai,</l>
                <l xml:id="d001l2162" n="2162">que mult me plaist quant qu'en lui sai,</l>
                <l xml:id="d001l2163" n="2163">et ses estres sor tote rien;</l>
                <l xml:id="d001l2164" n="2164">beaus sire, che vos di ge bien».</l>
                <l xml:id="d001l2165" n="2165">Quant cil l'oï, mult en fu liez.</l>
                <l xml:id="d001l2166" n="2166">«Dame», fait il, «bien feriez</l>
                <l xml:id="d001l2167" n="2167">si sovenz l'al[ï]ez veoir,</l>
                <l xml:id="d001l2168" n="2168">que grant pro i poez avoir</l>
                <l xml:id="d001l2169" n="2169">de celui qui toz nos chadele».</l>
                <l xml:id="d001l2170" n="2170">Et cele dit si fera ele,</l>
                <l xml:id="d001l2171" n="2171">puis que lui plaist, d'or en avant.</l>
                <l xml:id="d001l2172" n="2172">Illuec estai mult longemant</l>
                <l xml:id="d001l2173" n="2173">li cuens por amor de s'amie,</l>
                <l xml:id="d001l2174" n="2174">qui, sorvenant a la feïe, *</l>
                <l xml:id="d001l2175" n="2175">l'aloit veoir en sa repaire.</l>
                <l xml:id="d001l2176" n="2176">Ensi menerent lor afaire</l>
                <l xml:id="d001l2177" n="2177">tant qu'al conte vint en corage</l>
                <l xml:id="d001l2178" n="2178">que il ensist de l'ermitage, (c. 38v)</l>
                <l xml:id="d001l2179" n="2179">si s'en ralast en son païs.</l>
                <l xml:id="d001l2180" n="2180">A s'amie en a congié pris</l>
                <l xml:id="d001l2181" n="2181">un jorn que fu venue a lui.</l>
                <l xml:id="d001l2182" n="2182">Certes mult [en ot] grant enui</l>
                <l xml:id="d001l2183" n="2183">la dame quant sot son aler;</l>
                <l xml:id="d001l2184" n="2184">mais ce la fist aconforter</l>
                <l xml:id="d001l2185" n="2185">que li cuens li dist qu'a sa vie</l>
                <l xml:id="d001l2186" n="2186">l'ameroit il sanz tricherie,</l>
                <l xml:id="d001l2187" n="2187">et que sovent a li vendroit</l>
                <l xml:id="d001l2188" n="2188">totes les foiz qu'a li plairoit</l>
                <l xml:id="d001l2189" n="2189">et qu'ele [l']i voudroit ma[n]der,</l>
                <l xml:id="d001l2190" n="2190">que mult la puet de cuer amer.</l>
                <l xml:id="d001l2191" n="2191">Ensi a pris congié de li.</l>
                <l xml:id="d001l2192" n="2192">Va s'en entre lui et Enri</l>
                <l xml:id="d001l2193" n="2193">vers son païs la droite voie.</l>
                <l xml:id="d001l2194" n="2194">Mult par ot a Poitiers grant joie</l>
                <l xml:id="d001l2195" n="2195">quant sorent que·l cuens est venuz</l>
                <l xml:id="d001l2196" n="2196">que tant avoit esté perduz.</l>
                <l xml:id="d001l2197" n="2197">Por veoir ses omes et amis</l>
                <l xml:id="d001l2198" n="2198">et por adés croistre son pris,</l>
                <l xml:id="d001l2199" n="2199">manda li cuens cort a Poitiers,</l>
                <l xml:id="d001l2200" n="2200">si ot bien seit cent chivaliers.</l>
                <l xml:id="d001l2201" n="2201">La corz fu bele et de grant joie;</l>
                <l xml:id="d001l2202" n="2202">ja mais ne cuit que nus hom voie</l>
                <l xml:id="d001l2203" n="2203">si lie cort de tant de gent;</l>
                <l xml:id="d001l2204" n="2204">si ot maint riche garniment.</l>
                <l xml:id="d001l2205" n="2205">Aprés mangier, a la vespree,</l>
                <l xml:id="d001l2206" n="2206">entra par la sale pavee,</l>
                <l xml:id="d001l2207" n="2207">la o li cuens sa cort tenoit, (c. 39r)</l>
                <l xml:id="d001l2208" n="2208">uns serjanz qui vestuz estoit</l>
                <l xml:id="d001l2209" n="2209">d'une scarlate tote vaire;</l>
                <l xml:id="d001l2210" n="2210">del mantel fu la pene vaire.</l>
                <l xml:id="d001l2211" n="2211">Beaus fu et apert et corteis,</l>
                <l xml:id="d001l2212" n="2212">et si sot bien parler franceis.</l>
                <l xml:id="d001l2213" n="2213">Dui vaslet vindrent aprés lui</l>
                <l xml:id="d001l2214" n="2214">qui porterent ensenble anbdui,</l>
                <l xml:id="d001l2215" n="2215">ensi com recointe l'estoire,</l>
                <l xml:id="d001l2216" n="2216">un grant escrin qui fut d'ivoire,</l>
                <l xml:id="d001l2217" n="2217">et d'or fin fu la lïeüre</l>
                <l xml:id="d001l2218" n="2218">et la clef et la sereüre</l>
                <l xml:id="d001l2219" n="2219">et tuit li clou qu'i furent mis.</l>
                <l xml:id="d001l2220" n="2220">Mult fu li vaslet bien apris;</l>
                <l xml:id="d001l2221" n="2221">si tost com il fu en la sale,</l>
                <l xml:id="d001l2222" n="2222">de son col le mantel avale,</l>
                <l xml:id="d001l2223" n="2223">sil laisse a terre chaier jus;</l>
                <l xml:id="d001l2224" n="2224">pois est vers le conte venus.</l>
                <l xml:id="d001l2225" n="2225">Cum cil que bien fu enseigniez,</l>
                <l xml:id="d001l2226" n="2226">davant lui s'est agenoiliez,</l>
                <l xml:id="d001l2227" n="2227">pois a sa parole esmeue:</l>
                <l xml:id="d001l2228" n="2228">«Sire, ma dame vos salue,</l>
                <l xml:id="d001l2229" n="2229">cele que pas ne vos guerroie,</l>
                <l xml:id="d001l2230" n="2230">ainz vos aime, si vos envoie</l>
                <l xml:id="d001l2231" n="2231">de ses joiaus une partie,</l>
                <l xml:id="d001l2232" n="2232">et dit que ele est vostre amie».</l>
                <l xml:id="d001l2233" n="2233">Lors s'en torne et l'escrin prent,</l>
                <l xml:id="d001l2234" n="2234">al conte maintenant lo tent;</l>
                <l xml:id="d001l2235" n="2235">et li cuens l'en rent grant mercis,</l>
                <l xml:id="d001l2236" n="2236">puis li a dit: «Di moi, amis, (c. 39v)</l>
                <l xml:id="d001l2237" n="2237">qui est ta dame, que ce fait?</l>
                <l xml:id="d001l2238" n="2238">Ge le voil savoir, s'il te plait».</l>
                <l xml:id="d001l2239" n="2239">Et li serjant li respont: «Sire,</l>
                <l xml:id="d001l2240" n="2240">ge nel sai, ne ge nel puis dire;</l>
                <l xml:id="d001l2241" n="2241">et s'autre rien vos en disoie,</l>
                <l xml:id="d001l2242" n="2242">bien vos di, mentir en poroie».</l>
                <l xml:id="d001l2243" n="2243">Uns chevaliers a dit au conte:</l>
                <l xml:id="d001l2244" n="2244">«Sire, fait il, ice que monte?</l>
                <l xml:id="d001l2245" n="2245">cist demandiers senble folie!</l>
                <l xml:id="d001l2246" n="2246">Cuidez vos donc que cil vos die</l>
                <l xml:id="d001l2247" n="2247">qui sa dame est, oeiant toz nos?</l>
                <l xml:id="d001l2248" n="2248">Nen velt dire. Ge cuit que vos</l>
                <l xml:id="d001l2249" n="2249">a consel lo savrez assez».</l>
                <l xml:id="d001l2250" n="2250">Li cuens respont: «Raison avez».</l>
                <l xml:id="d001l2251" n="2251">Lors lo laisse et l'escrin ovre;</l>
                <l xml:id="d001l2252" n="2252">tot plains l'escrin de joiaus trove,</l>
                <l xml:id="d001l2253" n="2253">de verges d'or et de centures,</l>
                <l xml:id="d001l2254" n="2254">de joiaus et de fermaüres,</l>
                <l xml:id="d001l2255" n="2255">qui mult estoient buen et chier.</l>
                <l xml:id="d001l2256" n="2256">Bien vos puis por voir afichier</l>
                <l xml:id="d001l2257" n="2257">que plus de mil livres valoient</l>
                <l xml:id="d001l2258" n="2258">li joel qu'en l'escrin estoient;</l>
                <l xml:id="d001l2259" n="2259">et li buens cuens i met les mains,</l>
                <l xml:id="d001l2260" n="2260">qui ne fu escars ne vilains:</l>
                <l xml:id="d001l2261" n="2261">assez an done as chevaliers,</l>
                <l xml:id="d001l2262" n="2262">quar mult li seoit cist mestiers,</l>
                <l xml:id="d001l2263" n="2263">c'onques chevaliers nen i ot</l>
                <l xml:id="d001l2264" n="2264">de toz cels que en la cort sot</l>
                <l xml:id="d001l2265" n="2265">qui non aüst riches joel. (c. 40r)</l>
                <l xml:id="d001l2266" n="2266">Solement un petit anel</l>
                <l xml:id="d001l2267" n="2267">en retint li cuens a sa part;</l>
                <l xml:id="d001l2268" n="2268">trestoz les autres lor depart.</l>
                <l xml:id="d001l2269" n="2269">Tantdis que li cuens s'entendoit</l>
                <l xml:id="d001l2270" n="2270">es joiaus que il departoit,</l>
                <l xml:id="d001l2271" n="2271">eist de la sale li serjant,</l>
                <l xml:id="d001l2272" n="2272">qui mult estoit preuz et vaillant,</l>
                <l xml:id="d001l2273" n="2273">s'en va en la vile descendre,</l>
                <l xml:id="d001l2274" n="2274">o avoit fait son hostel prendre</l>
                <l xml:id="d001l2275" n="2275">et son mangier apareiller,</l>
                <l xml:id="d001l2276" n="2276">quar il menoit son botellier,</l>
                <l xml:id="d001l2277" n="2277">son cou et un autre sarjant,</l>
                <l xml:id="d001l2278" n="2278">nen aloit pas si povrement</l>
                <l xml:id="d001l2279" n="2279">que ne fussent dis en sa rote,</l>
                <l xml:id="d001l2280" n="2280">bien atornee sa gent tote.</l>
                <l xml:id="d001l2281" n="2281">Et quant a l'ostel fu venuz,</l>
                <l xml:id="d001l2282" n="2282">si tost cum il fu descenduz,</l>
                <l xml:id="d001l2283" n="2283">l'eve li donent a ses mains,</l>
                <l xml:id="d001l2284" n="2284">si s'est asis toz premerains.</l>
                <l xml:id="d001l2285" n="2285">Puis apele les dous donceaus,</l>
                <l xml:id="d001l2286" n="2286">cels qui portoient les joaus,</l>
                <l xml:id="d001l2287" n="2287">si les fait seoir delez soi,</l>
                <l xml:id="d001l2288" n="2288">qu'andui estoient fil de roi,</l>
                <l xml:id="d001l2289" n="2289">si les voloit mult honorer.</l>
                <l xml:id="d001l2290" n="2290">Quant assis furent au soper,</l>
                <l xml:id="d001l2291" n="2291">li boteillier tot maintenant</l>
                <l xml:id="d001l2292" n="2292">met lo vin es copes d'argant,</l>
                <l xml:id="d001l2293" n="2293">ne sai claré o giroflé.</l>
                <l xml:id="d001l2294" n="2294">Puis furent li mes aporté (c. 40v)</l>
                <l xml:id="d001l2295" n="2295">espesement desus la table.</l>
                <l xml:id="d001l2296" n="2296">De voir vos pois dire sanz fable</l>
                <l xml:id="d001l2297" n="2297">que bel se soit faire servir</l>
                <l xml:id="d001l2298" n="2298">li sarjanz et mult chier tenir;</l>
                <l xml:id="d001l2299" n="2299">et quant del mangier levé fu,</l>
                <l xml:id="d001l2300" n="2300">la cope prent o ot beü,</l>
                <l xml:id="d001l2301" n="2301">si la fait son hoste doner.</l>
                <l xml:id="d001l2302" n="2302">Qui la vousist faire peser,</l>
                <l xml:id="d001l2303" n="2303">bien i trovast dis mars d'argent.</l>
                <l xml:id="d001l2304" n="2304">Li ostes grant mercis l'en rent;</l>
                <l xml:id="d001l2305" n="2305">Mult en fu liez. La cope a prise;</l>
                <l xml:id="d001l2306" n="2306">mult la loe et mult la prise;</l>
                <l xml:id="d001l2307" n="2307">mais de che fu mult esbaïz,</l>
                <l xml:id="d001l2308" n="2308">quar n'avoit pas fait lo serviz</l>
                <l xml:id="d001l2309" n="2309">don il deüst avoir tel don,</l>
                <l xml:id="d001l2310" n="2310">quar riens que vausist un boton</l>
                <l xml:id="d001l2311" n="2311">ne li avoit il acreü</l>
                <l xml:id="d001l2312" n="2312">qu'avant ne li aüst rendu.</l>
                <l xml:id="d001l2313" n="2313">Quant li ot la cope donee,</l>
                <l xml:id="d001l2314" n="2314">si a sa maisnie hastee</l>
                <l xml:id="d001l2315" n="2315">del tost monter eneslopas;</l>
                <l xml:id="d001l2316" n="2316">cil ne lo tindrent mie a gas,</l>
                <l xml:id="d001l2317" n="2317">ainz vont monter, et il remonte.</l>
                <l xml:id="d001l2318" n="2318">que vos feroie [je] lonc conte?</l>
                <l xml:id="d001l2319" n="2319">De lor hoste congié pris ont;</l>
                <l xml:id="d001l2320" n="2320">de la vile eissent, si s'en vont.</l>
                <l xml:id="d001l2321" n="2321">Ici le vos lairai ester;</l>
                <l xml:id="d001l2322" n="2322">si revoil del conte parler,</l>
                <l xml:id="d001l2323" n="2323">s'il vos pleist que plus vos en die. (c. 41r)</l>
                <l xml:id="d001l2324" n="2324">Escoutez moi, s'orrez sa vie</l>
                <l xml:id="d001l2325" n="2325">ensi cum ele me fu dite</l>
                <l xml:id="d001l2326" n="2326">la u ge la trovai escrite</l>
                <l xml:id="d001l2327" n="2327">a Saint Peire de Maguelone.</l>
                <l xml:id="d001l2328" n="2328">Des lo main i mis jusqu'a none</l>
                <l xml:id="d001l2329" n="2329">ainz que j'en fusse a la fin;</l>
                <l xml:id="d001l2330" n="2330">illuec la getai de latin.</l>
                <l xml:id="d001l2331" n="2331">Despuis si l'ai en rime misse</l>
                <l xml:id="d001l2332" n="2332">et en romanz l'estoire asisse.</l>
                <l xml:id="d001l2333" n="2333">Or oez que la letre sone:</l>
                <l xml:id="d001l2334" n="2334">quant li cuens ot faite sa done,</l>
                <l xml:id="d001l2335" n="2335">si a lo serjant demandé,</l>
                <l xml:id="d001l2336" n="2336">qui les joiaus ot aporté;</l>
                <l xml:id="d001l2337" n="2337">et uns chevaliers li a dit</l>
                <l xml:id="d001l2338" n="2338">qu'a hostel descendre lo vit</l>
                <l xml:id="d001l2339" n="2339">en une rue tot aval.</l>
                <l xml:id="d001l2340" n="2340">Li cuens demande son cheval</l>
                <l xml:id="d001l2341" n="2341">et dit veoir le velt aler.</l>
                <l xml:id="d001l2342" n="2342">Ensenble o lui a fait monter</l>
                <l xml:id="d001l2343" n="2343">uns chevaliers de sa maisnie,</l>
                <l xml:id="d001l2344" n="2344">qui molt ot sens et cortosie,</l>
                <l xml:id="d001l2345" n="2345">et si ot d'armes si grant pris</l>
                <l xml:id="d001l2346" n="2346">que tuit dissoient a devis</l>
                <l xml:id="d001l2347" n="2347">que li cuens n'avoit conpaignon</l>
                <l xml:id="d001l2348" n="2348">que vers lui vausist un boton,</l>
                <l xml:id="d001l2349" n="2349">et s'en avoit il de mult buens.</l>
                <l xml:id="d001l2350" n="2350">A cheval est montez li cuens</l>
                <l xml:id="d001l2351" n="2351">et ses conpaing, qui fut apers,</l>
                <l xml:id="d001l2352" n="2352">qui ot non missires Robers. (c. 41v)</l>
                <l xml:id="d001l2353" n="2353">A l'ostel sunt venu tot droit.</l>
                <l xml:id="d001l2354" n="2354">Quant li hostes venir les voit,</l>
                <l xml:id="d001l2355" n="2355">si est eissuz de sa maison,</l>
                <l xml:id="d001l2356" n="2356">et li cuens lo met a raison:</l>
                <l xml:id="d001l2357" n="2357">«Traiez vos cha!», fait il, «Oez!</l>
                <l xml:id="d001l2358" n="2358">O est cil que herbergié avez?</l>
                <l xml:id="d001l2359" n="2359">Est il laienz? Dites lo moi!»,</l>
                <l xml:id="d001l2360" n="2360">et cil respont: «Sire, par foi,</l>
                <l xml:id="d001l2361" n="2361">alez s'en est! Il n'i est mie,</l>
                <l xml:id="d001l2362" n="2362">et il et tote sa maisnie;</l>
                <l xml:id="d001l2363" n="2363">et a Damedeu lo comant,</l>
                <l xml:id="d001l2364" n="2364">c'une riche cope d'argent</l>
                <l xml:id="d001l2365" n="2365">m'a donee de guerredon,</l>
                <l xml:id="d001l2366" n="2366">que herberga en ma maison».</l>
                <l xml:id="d001l2367" n="2367">«Deus!», fait li cuens, «tant mar fui nez,</l>
                <l xml:id="d001l2368" n="2368">quant s'est ensi de moi enblez</l>
                <l xml:id="d001l2369" n="2369">que ge ne sai [l']estre de lui!</l>
                <l xml:id="d001l2370" n="2370">certes mult en ai grant enui,</l>
                <l xml:id="d001l2371" n="2371">que trop est ce grant mesprisons.</l>
                <l xml:id="d001l2372" n="2372">Sire Robert, fait il, alons</l>
                <l xml:id="d001l2373" n="2373">aprés lui tost grant aleüre,</l>
                <l xml:id="d001l2374" n="2374">que assez tost par aventure</l>
                <l xml:id="d001l2375" n="2375">encor atendre les porrons».</l>
                <l xml:id="d001l2376" n="2376">Tot au ferir des esperons</l>
                <l xml:id="d001l2377" n="2377">corent aprés tot le chemin,</l>
                <l xml:id="d001l2378" n="2378">mes unques par negune fin</l>
                <l xml:id="d001l2379" n="2379">nel porrent pas atendre mie,</l>
                <l xml:id="d001l2380" n="2380">s'enchaucerent plus d'une lie;</l>
                <l xml:id="d001l2381" n="2381">et quant andui sevent et voient (c. 42r)</l>
                <l xml:id="d001l2382" n="2382">que ja attendre nel porroient,</l>
                <l xml:id="d001l2383" n="2383">si s'arestent en mi un pre.</l>
                <l xml:id="d001l2384" n="2384">Illoques ont assez parlé</l>
                <l xml:id="d001l2385" n="2385">del serjant don merveilles ont,</l>
                <l xml:id="d001l2386" n="2386">quar riens de lui apris nen ont,</l>
                <l xml:id="d001l2387" n="2387">qu[i] il est ne de quel afaire.</l>
                <l xml:id="d001l2388" n="2388">Mult en a li cuens grant contraire;</l>
                <l xml:id="d001l2389" n="2389">mais ses cuers lon fait conforter,</l>
                <l xml:id="d001l2390" n="2390">qui li dist que laist cel pensier,</l>
                <l xml:id="d001l2391" n="2391">quar mult doit cil aver grant joie</l>
                <l xml:id="d001l2392" n="2392">cui l'on si beaus joiaus envoie,</l>
                <l xml:id="d001l2393" n="2393">voiant tant nobles chevaliers.</l>
                <l xml:id="d001l2394" n="2394">Bien s'en deit l'en tenir plus chiers;</l>
                <l xml:id="d001l2395" n="2395">et s'il n'a apris ne seü</l>
                <l xml:id="d001l2396" n="2396">de quel lou il li sunt venu,</l>
                <l xml:id="d001l2397" n="2397">sin age tant par mi les terres</l>
                <l xml:id="d001l2398" n="2398">as corz, a[s] tornoiz et as guerres,</l>
                <l xml:id="d001l2399" n="2399">qu'il e[n] sache la verité.</l>
                <l xml:id="d001l2400" n="2400">Lors s'est eslaissé par lo pre;</l>
                <l xml:id="d001l2401" n="2401">un eslait fait et puis se tient.</l>
                <l xml:id="d001l2402" n="2402">A mon seignor Robert revient</l>
                <l xml:id="d001l2403" n="2403">esperonant par mi lo val.</l>
                <l xml:id="d001l2404" n="2404">«Et Deus, aïe! Quel cheval!»,</l>
                <l xml:id="d001l2405" n="2405">fet missires Robert au conte,</l>
                <l xml:id="d001l2406" n="2406">«Si m'aït Deus, qui sus lui monte</l>
                <l xml:id="d001l2407" n="2407">as armes mult lo doit bien faire,</l>
                <l xml:id="d001l2408" n="2408">car mult est buens, ce m'est viaire».</l>
                <l xml:id="d001l2409" n="2409">Li cuens respont: «Buens est sens faille.</l>
                <l xml:id="d001l2410" n="2410">Mais dites moi, si Deus vos vaille, (c. 42v)</l>
                <l xml:id="d001l2411" n="2411">pois que tant loez le cheval:</l>
                <l xml:id="d001l2412" n="2412">que redites vos del vasal,</l>
                <l xml:id="d001l2413" n="2413">de moi, qui sor lui sui asis?</l>
                <l xml:id="d001l2414" n="2414">Savez voi donc en nul païs</l>
                <l xml:id="d001l2415" n="2415">uns chevaliers meillor de moi?».</l>
                <l xml:id="d001l2416" n="2416">Et cil respont: «Sire, par foi,</l>
                <l xml:id="d001l2417" n="2417">bien sai qu'iestes preuz et ardis</l>
                <l xml:id="d001l2418" n="2418">et de toz biens avez grant pris,</l>
                <l xml:id="d001l2419" n="2419">mais ice vos repuis bien dire</l>
                <l xml:id="d001l2420" n="2420">que je cuit savoir, beaus dolz sire,</l>
                <l xml:id="d001l2421" n="2421">tel chevalier qui bien vos vaut</l>
                <l xml:id="d001l2422" n="2422">a les armes, si Deus me saut».</l>
                <l xml:id="d001l2423" n="2423">«Deus!», fait li cuens, «vos lo savez?</l>
                <l xml:id="d001l2424" n="2424">Ge nel cuit pas! Or mel contez!</l>
                <l xml:id="d001l2425" n="2425">Qui est il? que jel voil savoir,</l>
                <l xml:id="d001l2426" n="2426">si savrai si vos dites voir».</l>
                <l xml:id="d001l2427" n="2427">Et cil respont: «Beaus sire cuens,</l>
                <l xml:id="d001l2428" n="2428">bien voi, trop cuidez estre buens;</l>
                <l xml:id="d001l2429" n="2429">mais bien sachiez tot a estros</l>
                <l xml:id="d001l2430" n="2430">que ge ne vail pas meins de vos</l>
                <l xml:id="d001l2431" n="2431">por bien sofrir un grant estor;</l>
                <l xml:id="d001l2432" n="2432">mais plus avez assez richor,</l>
                <l xml:id="d001l2433" n="2433">et plus de moi poez doner.</l>
                <l xml:id="d001l2434" n="2434">ce vos fait vostre pris monter</l>
                <l xml:id="d001l2435" n="2435">et vostre malvestié covrir,</l>
                <l xml:id="d001l2436" n="2436">qu'avoir fait mainte foiz mentir.</l>
                <l xml:id="d001l2437" n="2437">Mais qui lo voir dire voudroit,</l>
                <l xml:id="d001l2438" n="2438">donc sai ge bien que l'on diroit</l>
                <l xml:id="d001l2439" n="2439">que je sui mieldres chevaliers (c. 43r)</l>
                <l xml:id="d001l2440" n="2440">que vos n'estes, biaus sire chiers».</l>
                <l xml:id="d001l2441" n="2441">«He!», fait li cuens, «trop avez dit!</l>
                <l xml:id="d001l2442" n="2442">Par icel Deu que le mont fit,</l>
                <l xml:id="d001l2443" n="2443">mal avez fait ceste haatie,</l>
                <l xml:id="d001l2444" n="2444">quar bien sachiez que a ma vie</l>
                <l xml:id="d001l2445" n="2445">ne vos amerai ge ja mais.</l>
                <l xml:id="d001l2446" n="2446">Alez vos en! Laissiez m'en pais!</l>
                <l xml:id="d001l2447" n="2447">Et gardez qu'en lou ou ge soie,</l>
                <l xml:id="d001l2448" n="2448">ne que [ge] des oilz vos i voie;</l>
                <l xml:id="d001l2449" n="2449">ne venez mais por nul afaire,</l>
                <l xml:id="d001l2450" n="2450">quar par celui qui tot esclaire,</l>
                <l xml:id="d001l2451" n="2451">si ge trover vos i pooie,</l>
                <l xml:id="d001l2452" n="2452">sachiez que grant lait vos feroie!».</l>
                <l xml:id="d001l2453" n="2453">Quant mi sire Robert entent,</l>
                <l xml:id="d001l2454" n="2454">«Sire», fait il, «por grant nïent</l>
                <l xml:id="d001l2455" n="2455">me defendez vostre maison;</l>
                <l xml:id="d001l2456" n="2456">trop a ici povre achaison.</l>
                <l xml:id="d001l2457" n="2457">Ja nel deüseiz prendre a ire,</l>
                <l xml:id="d001l2458" n="2458">que par nul mal nel cuidai dire,</l>
                <l xml:id="d001l2459" n="2459">ainz me cuidoie a vos gaber,</l>
                <l xml:id="d001l2460" n="2460">n'encor ne puis ge pas penser</l>
                <l xml:id="d001l2461" n="2461">que a certes le voloiz dire,</l>
                <l xml:id="d001l2462" n="2462">fors que sol por moi desconfire».</l>
                <l xml:id="d001l2463" n="2463">«Si faz, certes!», li cuens respont,</l>
                <l xml:id="d001l2464" n="2464">«Par icel Deu que fist lo mont,</l>
                <l xml:id="d001l2465" n="2465">ge vos voil mal sor tote rien,</l>
                <l xml:id="d001l2466" n="2466">sire Robert, ce sachiez bien,</l>
                <l xml:id="d001l2467" n="2467">que trop m'avez dit grant ennui».</l>
                <l xml:id="d001l2468" n="2468">Par mautalant partent andui; (c. 43v)</l>
                <l xml:id="d001l2469" n="2469">li cuens a Poitiers s'en retorne</l>
                <l xml:id="d001l2470" n="2470">et mis cuers a penser s'en torne</l>
                <l xml:id="d001l2471" n="2471">coment ge paroil de la belle</l>
                <l xml:id="d001l2472" n="2472">que en cest siegle m'est chadele,</l>
                <l xml:id="d001l2473" n="2473">quar tot i ai mis mon penser.</l>
                <l xml:id="d001l2474" n="2474">Certes assez en puis parler,</l>
                <l xml:id="d001l2475" n="2475">malgré n'aient losengior</l>
                <l xml:id="d001l2476" n="2476">et mençongier et jangleor,</l>
                <l xml:id="d001l2477" n="2477">qui si me soilent agaitier,</l>
                <l xml:id="d001l2478" n="2478">quant ma dame ne puis preier</l>
                <l xml:id="d001l2479" n="2479">ne de cuer finement amer</l>
                <l xml:id="d001l2480" n="2480">qu'il nel saussent deviner,</l>
                <l xml:id="d001l2481" n="2481">ne d'els garder ne me pooie;</l>
                <l xml:id="d001l2482" n="2482">mais or les ai mis fors de voie</l>
                <l xml:id="d001l2483" n="2483">et lors sort lor ai fait faillir;</l>
                <l xml:id="d001l2484" n="2484">au senblant et au bel mentir</l>
                <l xml:id="d001l2485" n="2485">lor ai changié tot lor afaire.</l>
                <l xml:id="d001l2486" n="2486">D'une lor en ai grant bruit faire,</l>
                <l xml:id="d001l2487" n="2487">et cuident que ce soit m'amie;</l>
                <l xml:id="d001l2488" n="2488">mais certes, cele n'aim ge mie</l>
                <l xml:id="d001l2489" n="2489">ne ja ne l'amerai nul jor,</l>
                <l xml:id="d001l2490" n="2490">que je aim plus bele et meillor</l>
                <l xml:id="d001l2491" n="2491">don riens ne sevent diviner</l>
                <l xml:id="d001l2492" n="2492">ne ge ne lor en oi parler,</l>
                <l xml:id="d001l2493" n="2493">ainz ont mis autre part lo bruit;</l>
                <l xml:id="d001l2494" n="2494">et ce me torne a grant desduit</l>
                <l xml:id="d001l2495" n="2495">que neient lor oi maintenir.</l>
                <l xml:id="d001l2496" n="2496">Ensi les voi al voir faillir;</l>
                <l xml:id="d001l2497" n="2497">ici se tiegnent toz jorn mais. (c. 44r)</l>
                <l xml:id="d001l2498" n="2498">Li cuens revient en son palais,</l>
                <l xml:id="d001l2499" n="2499">la ou tenoit sa cort pleniere.</l>
                <l xml:id="d001l2500" n="2500">As chevaliers fait bele chiere;</l>
                <l xml:id="d001l2501" n="2501">tot lor acointe et retrait</l>
                <l xml:id="d001l2502" n="2502">del serjant coment il [en] vait,</l>
                <l xml:id="d001l2503" n="2503">et coment s'est de lui enblez</l>
                <l xml:id="d001l2504" n="2504">et sanz congié s'en est alez.</l>
                <l xml:id="d001l2505" n="2505">Mult ot par la sale grant bruit,</l>
                <l xml:id="d001l2506" n="2506">qu'a merveilles o tienent tuit.</l>
                <l xml:id="d001l2507" n="2507">Tros jors dura la cort mult bone;</l>
                <l xml:id="d001l2508" n="2508">au quart jorn parti a la none.</l>
                <l xml:id="d001l2509" n="2509">Tuit s'en partirent lïement,</l>
                <l xml:id="d001l2510" n="2510">quar mult lor done largement</l>
                <l xml:id="d001l2511" n="2511">li cuens a toz, que de bien faire</l>
                <l xml:id="d001l2512" n="2512">ne se velt unques jorn retraire.</l>
                <l xml:id="d001l2513" n="2513">Quant cele cort [fu] departie,</l>
                <l xml:id="d001l2514" n="2514">aprés ice ne tarda mie</l>
                <l xml:id="d001l2515" n="2515">que li cuens fist [de] robes faire,</l>
                <l xml:id="d001l2516" n="2516">mult beles et chieres, ses paire:</l>
                <l xml:id="d001l2517" n="2517">les dous de samit et d'ermine,</l>
                <l xml:id="d001l2518" n="2518">et d'une scarlate mult fine</l>
                <l xml:id="d001l2519" n="2519">refurent les dous et de gris,</l>
                <l xml:id="d001l2520" n="2520">et les autres dos, ce m'est vis,</l>
                <l xml:id="d001l2521" n="2521">furent d'un vert et d'un vair chier.</l>
                <l xml:id="d001l2522" n="2522">Bien sot li cuens que l'ot mestier,</l>
                <l xml:id="d001l2523" n="2523">qu'aprés fist prendre dous blachons;</l>
                <l xml:id="d001l2524" n="2524">li uns fu fait a dous lions</l>
                <l xml:id="d001l2525" n="2525">de sinople amont rampanz,</l>
                <l xml:id="d001l2526" n="2526">et li autres refu d'argant (c. 44v)</l>
                <l xml:id="d001l2527" n="2527">a dous aigles de verz color;</l>
                <l xml:id="d001l2528" n="2528">et quant il ot fait cest ator</l>
                <l xml:id="d001l2529" n="2529">et ces robes ensenble mises,</l>
                <l xml:id="d001l2530" n="2530">si a dous armeüres quises,</l>
                <l xml:id="d001l2531" n="2531">les meillors que il puet trover,</l>
                <l xml:id="d001l2532" n="2532">et dis chivaus fist achater</l>
                <l xml:id="d001l2533" n="2533">et dis somers bien atornez,</l>
                <l xml:id="d001l2534" n="2534">fort et grant et bien sejornez.</l>
                <l xml:id="d001l2535" n="2535">Vint vaslet et vint escuiers</l>
                <l xml:id="d001l2536" n="2536">remanda li cuens a Poitiers;</l>
                <l xml:id="d001l2537" n="2537">puis refist vint serjant aquerre,</l>
                <l xml:id="d001l2538" n="2538">les meillors qu'il sot en sa terre</l>
                <l xml:id="d001l2539" n="2539">et qui plus beus sorent servir.</l>
                <l xml:id="d001l2540" n="2540">Tot ce fist a Poitiers venir.</l>
                <l xml:id="d001l2541" n="2541">Quant cest hernois out mis ensenble,</l>
                <l xml:id="d001l2542" n="2542">un mardi main, si con moi senble,</l>
                <l xml:id="d001l2543" n="2543">lieve li cuens et fait trosser</l>
                <l xml:id="d001l2544" n="2544">les hernois qu'ot fait amasser,</l>
                <l xml:id="d001l2545" n="2545">et fist chargier les diz somers</l>
                <l xml:id="d001l2546" n="2546">d'or et d'argent et de deniers;</l>
                <l xml:id="d001l2547" n="2547">puis est monté tot a isnel. *</l>
                <l xml:id="d001l2548" n="2548">Serjanz, escuier et dancel</l>
                <l xml:id="d001l2549" n="2549">remontent, et quant sont monté,</l>
                <l xml:id="d001l2550" n="2550">si s'en issent de la cité</l>
                <l xml:id="d001l2551" n="2551">li cuens et sa maisnee tote;</l>
                <l xml:id="d001l2552" n="2552">mais ne velt mener en sa rote,</l>
                <l xml:id="d001l2553" n="2553">fors che sol lui, nul chevalier.</l>
                <l xml:id="d001l2554" n="2554">Ain ne fina de chivauchier</l>
                <l xml:id="d001l2555" n="2555">tant ch'i[l] fu pres de la maison (c. 45r)</l>
                <l xml:id="d001l2556" n="2556">seignor Robert, son conpaignon</l>
                <l xml:id="d001l2557" n="2557">qu'il avoit chacié de sor lui,</l>
                <l xml:id="d001l2558" n="2558">quar se furent hati andui</l>
                <l xml:id="d001l2559" n="2559">d'armes et de chevalerie.</l>
                <l xml:id="d001l2560" n="2560">En une belle praerie</l>
                <l xml:id="d001l2561" n="2561">li cuens et sa rote descent;</l>
                <l xml:id="d001l2562" n="2562">puis apelle astivement</l>
                <l xml:id="d001l2563" n="2563">un suen vaslet mult de bon aire:</l>
                <l xml:id="d001l2564" n="2564">«Va moi», fait il, «a cel repaire,</l>
                <l xml:id="d001l2565" n="2565">et mon seignor Robert me di</l>
                <l xml:id="d001l2566" n="2566">que je li maint que viegne ci</l>
                <l xml:id="d001l2567" n="2567">a moi qui voil a lui parler;</l>
                <l xml:id="d001l2568" n="2568">et s'il velt a cheval monter,</l>
                <l xml:id="d001l2569" n="2569">si lo fai monter davant toi.</l>
                <l xml:id="d001l2570" n="2570">Ne voil qu'ait autre palefroi</l>
                <l xml:id="d001l2571" n="2571">fors che lo tuen, ne autre ator;</l>
                <l xml:id="d001l2572" n="2572">ainz li dit, tant con voil m'amor,</l>
                <l xml:id="d001l2573" n="2573">que tot ensi viegne vers moi</l>
                <l xml:id="d001l2574" n="2574">com tu le troveras chiés soi,</l>
                <l xml:id="d001l2575" n="2575">que autrement ne s'atorn mie.</l>
                <l xml:id="d001l2576" n="2576">Va tost, si Deus te benoïe!».</l>
                <l xml:id="d001l2577" n="2577">Fait li vaslet: «Bien sera fait».</l>
                <l xml:id="d001l2578" n="2578">Del conte part tost, si s'en vait.</l>
                <l xml:id="d001l2579" n="2579">Tost fu a la maison venuz,</l>
                <l xml:id="d001l2580" n="2580">s'est a la porte descenduz;</l>
                <l xml:id="d001l2581" n="2581">li portiers la porte li ovre.</l>
                <l xml:id="d001l2582" n="2582">Mon seignor Robert gisant trove,</l>
                <l xml:id="d001l2583" n="2583">qui [se] gisoit delez sa fame,</l>
                <l xml:id="d001l2584" n="2584">qui mult par estoit bele dame; (c. 45v)</l>
                <l xml:id="d001l2585" n="2585">non estoit mie encor levez,</l>
                <l xml:id="d001l2586" n="2586">quar encor estoit main assez;</l>
                <l xml:id="d001l2587" n="2587">et li vaslet vint la tot droit</l>
                <l xml:id="d001l2588" n="2588">en la canbre o il gisoit,</l>
                <l xml:id="d001l2589" n="2589">si li a dit: «Sire, levez,</l>
                <l xml:id="d001l2590" n="2590">que la defors enz en un prez</l>
                <l xml:id="d001l2591" n="2591">li cuens de Poitiers vos atent;</l>
                <l xml:id="d001l2592" n="2592">si vos levez haustivement,</l>
                <l xml:id="d001l2593" n="2593">ce vos mande, et venez a lui.</l>
                <l xml:id="d001l2594" n="2594">Levez sus, si irons andoi».</l>
                <l xml:id="d001l2595" n="2595">Quant mi sires Robert l'entent,</l>
                <l xml:id="d001l2596" n="2596">mult en fu liez; sa robe prent,</l>
                <l xml:id="d001l2597" n="2597">por ce que vestir se cuidoit,</l>
                <l xml:id="d001l2598" n="2598">mais li vaslet qu'a lui parloit</l>
                <l xml:id="d001l2599" n="2599">li dist: «Sire, nel ferez mie,</l>
                <l xml:id="d001l2600" n="2600">que li cuens vos mande et prie</l>
                <l xml:id="d001l2601" n="2601">que vos ensi alez a lui;</l>
                <l xml:id="d001l2602" n="2602">si nel tenez pas a ennui,</l>
                <l xml:id="d001l2603" n="2603">que bien me dist tot a devise</l>
                <l xml:id="d001l2604" n="2604">qu'en tel sanblant et en tel guise</l>
                <l xml:id="d001l2605" n="2605">com che chaienz vos troveroie</l>
                <l xml:id="d001l2606" n="2606">vos meïssiez ver lui en voie,</l>
                <l xml:id="d001l2607" n="2607">o vos fuiss[e]z vestuz o nuz,</l>
                <l xml:id="d001l2608" n="2608">o povrement o bien vestuz.</l>
                <l xml:id="d001l2609" n="2609">Venez monter sus mon roncin,</l>
                <l xml:id="d001l2610" n="2610">et si nos metons el chemin,</l>
                <l xml:id="d001l2611" n="2611">et vos et ge, tost et isnel;</l>
                <l xml:id="d001l2612" n="2612">si ne sai pas s'au conte iert bel,</l>
                <l xml:id="d001l2613" n="2613">mais ge voil itant por vos faire, (c. 46r)</l>
                <l xml:id="d001l2614" n="2614">et se il me torne a contraire,</l>
                <l xml:id="d001l2615" n="2615">qu'a moi s'en voile correcier,</l>
                <l xml:id="d001l2616" n="2616">vos m'en aidierez a plaidier».</l>
                <l xml:id="d001l2617" n="2617">Lors respont cil: «A Deus, aïe!</l>
                <l xml:id="d001l2618" n="2618">Ensi non [i] irai ge mie,</l>
                <l xml:id="d001l2619" n="2619">que ge sui nuz, che vois tu bien.</l>
                <l xml:id="d001l2620" n="2620">Mult senbleroie fole rien,</l>
                <l xml:id="d001l2621" n="2621">et mult porroie avoir grant onte</l>
                <l xml:id="d001l2622" n="2622">s'aloie nuz davant lo conte.</l>
                <l xml:id="d001l2623" n="2623">Ge ne sai que il a enpensé,</l>
                <l xml:id="d001l2624" n="2624">quant il tal chouse m'a mandé».</l>
                <l xml:id="d001l2625" n="2625">Fait li vaslet: «Se Deus me vaille,</l>
                <l xml:id="d001l2626" n="2626">ce vos a il mandé sanz faille;</l>
                <l xml:id="d001l2627" n="2627">por verité lo vos puis dire.</l>
                <l xml:id="d001l2628" n="2628">Faites ce que velt vostre sire».</l>
                <l xml:id="d001l2629" n="2629">Et il respont: «Et gel ferai!</l>
                <l xml:id="d001l2630" n="2630">Mais par celui que fist lo rai,</l>
                <l xml:id="d001l2631" n="2631">mult me fait fiere chouse faire;</l>
                <l xml:id="d001l2632" n="2632">mes son voloir m'estuet a faire,</l>
                <l xml:id="d001l2633" n="2633">qu'aissez m'a fait bien et honor,</l>
                <l xml:id="d001l2634" n="2634">et mult a en lui bon seignor».</l>
                <l xml:id="d001l2635" n="2635">Li vaslet son mantel li tent,</l>
                <l xml:id="d001l2636" n="2636">et mi sires Robert lo prent;</l>
                <l xml:id="d001l2637" n="2637">et quant il se fu afublez,</l>
                <l xml:id="d001l2638" n="2638">si est sus lo roncin montez,</l>
                <l xml:id="d001l2639" n="2639">et li vaslet deriers lui monte,</l>
                <l xml:id="d001l2640" n="2640">si s'en vont andui vers lo conte.</l>
                <l xml:id="d001l2641" n="2641">Mais li cuens, que les atendoit</l>
                <l xml:id="d001l2642" n="2642">el pre o aresté s'estoit, (c. 46v)</l>
                <l xml:id="d001l2643" n="2643">departi au mielz que il soit</l>
                <l xml:id="d001l2644" n="2644">treistot le hernois que il ot,</l>
                <l xml:id="d001l2645" n="2645">la o atendoit li vasal,</l>
                <l xml:id="d001l2646" n="2646">en dous parties par igal:</l>
                <l xml:id="d001l2647" n="2647">l'or et l'argent et les diniers</l>
                <l xml:id="d001l2648" n="2648">et les robes et les destriers,</l>
                <l xml:id="d001l2649" n="2649">les serjanz et les escuiers,</l>
                <l xml:id="d001l2650" n="2650">et les vaslet et les somiers,</l>
                <l xml:id="d001l2651" n="2651">e tot quant il ot aporté</l>
                <l xml:id="d001l2652" n="2652">mist en douz parz en mi lo pre,</l>
                <l xml:id="d001l2653" n="2653">et fu parti si par igal</l>
                <l xml:id="d001l2654" n="2654">qu'el monde n'a home charnal</l>
                <l xml:id="d001l2655" n="2655">qui choisist la meillor partie.</l>
                <l xml:id="d001l2656" n="2656">As vos per mi la praerie</l>
                <l xml:id="d001l2657" n="2657">mon seignor Robert qui venoit</l>
                <l xml:id="d001l2658" n="2658">a lui parler, et quant lo voit</l>
                <l xml:id="d001l2659" n="2659">li cuens, si comencha a rire,</l>
                <l xml:id="d001l2660" n="2660">et dist aprés: «Bien viegnez, sire!</l>
                <l xml:id="d001l2661" n="2661">Descendez de vostre cheval,</l>
                <l xml:id="d001l2662" n="2662">quar mult a en vos buen vasal;</l>
                <l xml:id="d001l2663" n="2663">bien vos doit dame chier tenir,</l>
                <l xml:id="d001l2664" n="2664">qui biel savez a cort venir.</l>
                <l xml:id="d001l2665" n="2665">Vencuz m'avez de l'ahaitie,</l>
                <l xml:id="d001l2666" n="2666">que nuz ne vendroie a cort mie.</l>
                <l xml:id="d001l2667" n="2667">De tant valez vos mielz de moi;</l>
                <l xml:id="d001l2668" n="2668">vencuz m'en avez, bien lo voi.</l>
                <l xml:id="d001l2669" n="2669">Et nequetant tot a estros</l>
                <l xml:id="d001l2670" n="2670">savrons qui vaut mielz de nos dos,</l>
                <l xml:id="d001l2671" n="2671">se Deus me laisse un an durer, (c. 47r)</l>
                <l xml:id="d001l2672" n="2672">tant cuit moi et vos esprover.</l>
                <l xml:id="d001l2673" n="2673">Sire Robert, veez vos ci</l>
                <l xml:id="d001l2674" n="2674">icest hernois que ge ai parti?</l>
                <l xml:id="d001l2675" n="2675">Ge ne cuit pas plain poing de fautre</l>
                <l xml:id="d001l2676" n="2676">vaille l’une part mielz de l’autre.</l>
                <l xml:id="d001l2677" n="2677">Alez, prenez cele partie</l>
                <l xml:id="d001l2678" n="2678">don vos avriez greignor envie,</l>
                <l xml:id="d001l2679" n="2679">que je la vos doins, biaus amis».</l>
                <l xml:id="d001l2680" n="2680">«Sire», fait il, «cinc cent mercis!</l>
                <l xml:id="d001l2681" n="2681">Ci a bel don, bien lo pois dire».</l>
                <l xml:id="d001l2682" n="2682">Lors cuida lo meillor eslire</l>
                <l xml:id="d001l2683" n="2683">et d'anbedous part se prent garde.</l>
                <l xml:id="d001l2684" n="2684">Chevaus, robe, escuz regarde,</l>
                <l xml:id="d001l2685" n="2685">et puis les buens aubers faitiz,</l>
                <l xml:id="d001l2686" n="2686">l'avor qui fu sor les tapiz,</l>
                <l xml:id="d001l2687" n="2687">que li cuens ot des cofres trait</l>
                <l xml:id="d001l2688" n="2688">por ce que a penser l'ot fait.</l>
                <l xml:id="d001l2689" n="2689">Tot regarde, nis les somiers,</l>
                <l xml:id="d001l2690" n="2690">les serjanz [et] les escuiers;</l>
                <l xml:id="d001l2691" n="2691">tant voit d'andous parz grant richace,</l>
                <l xml:id="d001l2692" n="2692">qu'il ne set la quale li place.</l>
                <l xml:id="d001l2693" n="2693">«Sire», fait il, «se Deus me gart,</l>
                <l xml:id="d001l2694" n="2694">ge voi tant de chascune part</l>
                <l xml:id="d001l2695" n="2695">or et argent a grant richor</l>
                <l xml:id="d001l2696" n="2696">que prendre non sai lo meillor;</l>
                <l xml:id="d001l2697" n="2697">mais neparquant ge prent a destre».</l>
                <l xml:id="d001l2698" n="2698">«Et ge», fait li cuens, «a senestre».</l>
                <l xml:id="d001l2699" n="2699">Quant chascuns ot sa part devise,</l>
                <l xml:id="d001l2700" n="2700">robes et braies et chemise (c. 47v)</l>
                <l xml:id="d001l2701" n="2701">aportent mon seignor Robert</l>
                <l xml:id="d001l2702" n="2702">dous vaslet sage et bien apert</l>
                <l xml:id="d001l2703" n="2703">a cui lo cuens l'ot comandé;</l>
                <l xml:id="d001l2704" n="2704">et il se jut en mi lo pre.</l>
                <l xml:id="d001l2705" n="2705">Et quant il se fu atornez,</l>
                <l xml:id="d001l2706" n="2706">«Robert», fait li cuens, «or oez!</l>
                <l xml:id="d001l2707" n="2707">A moi vos estes d'armes pris;</l>
                <l xml:id="d001l2708" n="2708">s'irons andui en tel païs</l>
                <l xml:id="d001l2709" n="2709">o l'en ne nos conoistra mie</l>
                <l xml:id="d001l2710" n="2710">por requerre chevalarie.</l>
                <l xml:id="d001l2711" n="2711">Ne voil mais en cestui torner,</l>
                <l xml:id="d001l2712" n="2712">ne ja mais en ma terre entrer,</l>
                <l xml:id="d001l2713" n="2713">tant che nos sachons bien lo voir</l>
                <l xml:id="d001l2714" n="2714">li quaus puet d'armes mielz valoir,</l>
                <l xml:id="d001l2715" n="2715">ou ge o vos, que dit m'avez</l>
                <l xml:id="d001l2716" n="2716">qu'autretant come je valez,</l>
                <l xml:id="d001l2717" n="2717">s'avïez si grant manantie.</l>
                <l xml:id="d001l2718" n="2718">Ce ne poez mes dire mie,</l>
                <l xml:id="d001l2719" n="2719">si raison i voliez entendre,</l>
                <l xml:id="d001l2720" n="2720">qu'autretant n'aiez a despendre</l>
                <l xml:id="d001l2721" n="2721">come ge, luing en autre terre,</l>
                <l xml:id="d001l2722" n="2722">qu'ariers n'envoierai riens querre,</l>
                <l xml:id="d001l2723" n="2723">si ce nel preng o nel gaagne,</l>
                <l xml:id="d001l2724" n="2724">et sol vaillant une chastaigne</l>
                <l xml:id="d001l2725" n="2725">ne menerai ge plus de vos;</l>
                <l xml:id="d001l2726" n="2726">si savrons bien tot a estros</l>
                <l xml:id="d001l2727" n="2727">quel savra plus de bel chevir</l>
                <l xml:id="d001l2728" n="2728">et a grant honor maintenir,</l>
                <l xml:id="d001l2729" n="2729">ou ge o vo, la o irons, (c. 48r)</l>
                <l xml:id="d001l2730" n="2730">de tant d'avoir, com nos poirons;</l>
                <l xml:id="d001l2731" n="2731">et maintenant senz nul deslai</l>
                <l xml:id="d001l2732" n="2732">ceus qu'a vos sont jurer ferai</l>
                <l xml:id="d001l2733" n="2733">que il, a tot vostre plaisir,</l>
                <l xml:id="d001l2734" n="2734">se peneront de vos servir,</l>
                <l xml:id="d001l2735" n="2735">et que plus vos porteront foi</l>
                <l xml:id="d001l2736" n="2736">encor qu'il ne feroient moi».</l>
                <l xml:id="d001l2737" n="2737">Et cil respont: «Cuens de bon ayre,</l>
                <l xml:id="d001l2738" n="2738">ge ne vos fail de ceste afaire.</l>
                <l xml:id="d001l2739" n="2739">Se vos cuidez valoir Rolant,</l>
                <l xml:id="d001l2740" n="2740">decha retroveroiz Durant</l>
                <l xml:id="d001l2741" n="2741">por grant cous doner et sofrir.</l>
                <l xml:id="d001l2742" n="2742">Bien savrez d'espee ferir</l>
                <l xml:id="d001l2743" n="2743">et de lance trop bel joster</l>
                <l xml:id="d001l2744" n="2744">s'as armes me cuidez passer!».</l>
                <l xml:id="d001l2745" n="2745">Et li cuens dit: «Or i parra</l>
                <l xml:id="d001l2746" n="2746">li quaus de nos mielz lo fera.</l>
                <l xml:id="d001l2747" n="2747">Mais conseilliez que nos ferons:</l>
                <l xml:id="d001l2748" n="2748">en quel terre aler porrons</l>
                <l xml:id="d001l2749" n="2749">o l'on ne nos conoise mie?</l>
                <l xml:id="d001l2750" n="2750">Si nos alons en Normendie,</l>
                <l xml:id="d001l2751" n="2751">coneüz serai sans dotance;</l>
                <l xml:id="d001l2752" n="2752">et se nos en alons en France,</l>
                <l xml:id="d001l2753" n="2753">iqui me reconoissent tuit,</l>
                <l xml:id="d001l2754" n="2754">quar eü i ai maint desduit;</l>
                <l xml:id="d001l2755" n="2755">et si nos alons en Bretaigne,</l>
                <l xml:id="d001l2756" n="2756">en Flandres o en Alemaigne,</l>
                <l xml:id="d001l2757" n="2757">ja i seroie coneüz,</l>
                <l xml:id="d001l2758" n="2758">por ce que par toz soi eüz; (c. 48v)</l>
                <l xml:id="d001l2759" n="2759">si ne sai que g'en doie dire».</l>
                <l xml:id="d001l2760" n="2760">Mi sires Robert respont: «Sire,</l>
                <l xml:id="d001l2761" n="2761">alon nos enz en Engleterre,</l>
                <l xml:id="d001l2762" n="2762">au buen roi Henri, qui a guerre:</l>
                <l xml:id="d001l2763" n="2763">ge ouï dire qui dui roi</l>
                <l xml:id="d001l2764" n="2764">lo guerroient mult a desroi,</l>
                <l xml:id="d001l2765" n="2765">li rois d'Escoce et de Yrlande;</l>
                <l xml:id="d001l2766" n="2766">et qui meillor guerre demande»,</l>
                <l xml:id="d001l2767" n="2767">fait mi sires Robert au conte,</l>
                <l xml:id="d001l2768" n="2768">«ne seit gaires que guerre monte,</l>
                <l xml:id="d001l2769" n="2769">c'om ne porroit meillor trover,</l>
                <l xml:id="d001l2770" n="2770">mien escïent, decha la mer;</l>
                <l xml:id="d001l2771" n="2771">et si vos loez, lai alons,</l>
                <l xml:id="d001l2772" n="2772">qu'assez d'armes faire porrons».</l>
                <l xml:id="d001l2773" n="2773">«La», fait li cuens, «n'irons nos cha,</l>
                <l xml:id="d001l2774" n="2774">que li rois Henris m'adoba,</l>
                <l xml:id="d001l2775" n="2775">si cuit que coneüz seroie,</l>
                <l xml:id="d001l2776" n="2776">ne ceste rien pas ne voudroie».</l>
                <l xml:id="d001l2777" n="2777">«Sire», fait il, «ja n'en dotez,</l>
                <l xml:id="d001l2778" n="2778">que toz estes desfachonez</l>
                <l xml:id="d001l2779" n="2779">des que vos fustes chevaliers,</l>
                <l xml:id="d001l2780" n="2780">et s'au roi estes soudeiers,</l>
                <l xml:id="d001l2781" n="2781">ja coneü non i serois,</l>
                <l xml:id="d001l2782" n="2782">s'a lui estiez quatorce mois».</l>
                <l xml:id="d001l2783" n="2783">«Donc i alons!» li cuens a dit.</l>
                <l xml:id="d001l2784" n="2784">Lo sairement a faire fit,</l>
                <l xml:id="d001l2785" n="2785">et si chastie sa maisnie</l>
                <l xml:id="d001l2786" n="2786">qu'e[le] ne soit ja si ardie</l>
                <l xml:id="d001l2787" n="2787">que il n'i die qu'il soit cuens, (c. 49r)</l>
                <l xml:id="d001l2788" n="2788">et missire Robert as suens,</l>
                <l xml:id="d001l2789" n="2789">et chancier se refist son non,</l>
                <l xml:id="d001l2790" n="2790">et dist Giraut l'apelast l'on.</l>
                <l xml:id="d001l2791" n="2791">Lors firent le[s] sonmiers trosser</l>
                <l xml:id="d001l2792" n="2792">et lors escuers a monter,</l>
                <l xml:id="d001l2793" n="2793">si se sont el droit chemin mis;</l>
                <l xml:id="d001l2794" n="2794">grant erreure issent del païs,</l>
                <l xml:id="d001l2795" n="2795">et a Diepe passerent mer.</l>
                <l xml:id="d001l2796" n="2796">Ainz ne finerent de l'errer</l>
                <l xml:id="d001l2797" n="2797">tant qu'a Nichole sunt venu,</l>
                <l xml:id="d001l2798" n="2798">une cité o li rois fu.</l>
                <l xml:id="d001l2799" n="2799">Quant furent pres de la cité,</l>
                <l xml:id="d001l2800" n="2800">li cuens s'areste en un pre;</l>
                <l xml:id="d001l2801" n="2801">descendu est de son cheval,</l>
                <l xml:id="d001l2802" n="2802">si demande son seneschal:</l>
                <l xml:id="d001l2803" n="2803">«Alez», fait li cuens, «tost avant,</l>
                <l xml:id="d001l2804" n="2804">si prenez hostel bel et grant:</l>
                <l xml:id="d001l2805" n="2805">tot lo meillor de la cité</l>
                <l xml:id="d001l2806" n="2806">prenez, s'avoir volez mon gre,</l>
                <l xml:id="d001l2807" n="2807">et s'atornez tost mon mangier;</l>
                <l xml:id="d001l2808" n="2808">et puis que il iert a l'anuitier,</l>
                <l xml:id="d001l2809" n="2809">si gardez bien que nus ne die</l>
                <l xml:id="d001l2810" n="2810">que mes hosteus soit oscurs mie;</l>
                <l xml:id="d001l2811" n="2811">ainz i metez candoiles tant</l>
                <l xml:id="d001l2812" n="2812">par darieres et par davant</l>
                <l xml:id="d001l2813" n="2813">qu'a toz cels quil verront soit vis</l>
                <l xml:id="d001l2814" n="2814">que il soit tut de feu espris;</l>
                <l xml:id="d001l2815" n="2815">et si refaites a crier</l>
                <l xml:id="d001l2816" n="2816">qu'a mon hostel veignent soper, (c. 49v)</l>
                <l xml:id="d001l2817" n="2817">s'en la vile a nul chevalier</l>
                <l xml:id="d001l2818" n="2818">ne jugleor qui ait mestier</l>
                <l xml:id="d001l2819" n="2819">que on li dont: a l'ostel viegne;</l>
                <l xml:id="d001l2820" n="2820">l'en li donra, si prendre deigne,</l>
                <l xml:id="d001l2821" n="2821">largement et a grant pleinté.</l>
                <l xml:id="d001l2822" n="2822">Alez! trop avez demoré!».</l>
                <l xml:id="d001l2823" n="2823">Quant missire Robert le sot,</l>
                <l xml:id="d001l2824" n="2824">que li cuens avant enveiot,</l>
                <l xml:id="d001l2825" n="2825">de ses serjanz a apellez,</l>
                <l xml:id="d001l2826" n="2826">si lor a dit: «Seignor, alez</l>
                <l xml:id="d001l2827" n="2827">a Nichole hastivement,</l>
                <l xml:id="d001l2828" n="2828">si me prenez hostel mult gent,</l>
                <l xml:id="d001l2829" n="2829">itant con vos amez m'amor,</l>
                <l xml:id="d001l2830" n="2830">si gardez que je age meillor</l>
                <l xml:id="d001l2831" n="2831">hostel que li cuens non avra;</l>
                <l xml:id="d001l2832" n="2832">et ce que il crïer fera,</l>
                <l xml:id="d001l2833" n="2833">et vos lo refaites crïer.</l>
                <l xml:id="d001l2834" n="2834">Gardez c'om n'i puisse loer</l>
                <l xml:id="d001l2835" n="2835">lo suen hostel pas plus del mien,</l>
                <l xml:id="d001l2836" n="2836">quar une rien vos di ge bien:</l>
                <l xml:id="d001l2837" n="2837">si rien a blasmer i savoie,</l>
                <l xml:id="d001l2838" n="2838">chier conparer le vos feroie»,</l>
                <l xml:id="d001l2839" n="2839">et cil dient bien lo feront.</l>
                <l xml:id="d001l2840" n="2840">Aprés les autre tost s'en vont;</l>
                <l xml:id="d001l2841" n="2841">tost lor furent aprés les dos.</l>
                <l xml:id="d001l2842" n="2842">Or s'en vont tuit les granz galos,</l>
                <l xml:id="d001l2843" n="2843">ne lor chaut si roncins afole.</l>
                <l xml:id="d001l2844" n="2844">Mult tost furent tuit a Nichole;</l>
                <l xml:id="d001l2845" n="2845">les hosteaus ont buens et beaus pris, (c. 50r)</l>
                <l xml:id="d001l2846" n="2846">et si nen ont de rien mespris</l>
                <l xml:id="d001l2847" n="2847">de quant che lor ot comandé,</l>
                <l xml:id="d001l2848" n="2848">mais fu bien et bel atorné.</l>
                <l xml:id="d001l2849" n="2849">Si tost cum li cuens est venuz,</l>
                <l xml:id="d001l2850" n="2850">a son hostel est descendus,</l>
                <l xml:id="d001l2851" n="2851">et missire Robert al sien,</l>
                <l xml:id="d001l2852" n="2852">qui mult par sunt atorné bien.</l>
                <l xml:id="d001l2853" n="2853">Les mangiers trovent atornez;</l>
                <l xml:id="d001l2854" n="2854">les seneschaus dient: «Lavez!».</l>
                <l xml:id="d001l2855" n="2855">Lors se sont asis au soper.</l>
                <l xml:id="d001l2856" n="2856">Ne puis tot dire ne conter</l>
                <l xml:id="d001l2857" n="2857">la largece ne lo desduit</l>
                <l xml:id="d001l2858" n="2858">qu'andui menerent cele nuit.</l>
                <l xml:id="d001l2859" n="2859">Quant li cuens leva del mangier,</l>
                <l xml:id="d001l2860" n="2860">pres estoit ja de l'anuitier,</l>
                <l xml:id="d001l2861" n="2861">si demande son palafroi,</l>
                <l xml:id="d001l2862" n="2862">qu'aler velt a la cort le roi.</l>
                <l xml:id="d001l2863" n="2863">Dous chivalier refait monter</l>
                <l xml:id="d001l2864" n="2864">qu'il velt ensenble o soi mener,</l>
                <l xml:id="d001l2865" n="2865">qu'a son hostel orent mangié,</l>
                <l xml:id="d001l2866" n="2866">et si furent andui croisié.</l>
                <l xml:id="d001l2867" n="2867">Quant furent monté, si s'en vont</l>
                <l xml:id="d001l2868" n="2868">et, quant a la cort venu sont,</l>
                <l xml:id="d001l2869" n="2869">li cuens vait lo roi salüer,</l>
                <l xml:id="d001l2870" n="2870">qui levez estoit del soper;</l>
                <l xml:id="d001l2871" n="2871">et li rois son salu li rent,</l>
                <l xml:id="d001l2872" n="2872">qui fu de bel acointement</l>
                <l xml:id="d001l2873" n="2873">et de mult douce conpagnie.</l>
                <l xml:id="d001l2874" n="2874">Le conte vit, nel conut mie; (c. 50v)</l>
                <l xml:id="d001l2875" n="2875">delez soi l'a el siege mis,</l>
                <l xml:id="d001l2876" n="2876">et aprés l'a a raison mis.</l>
                <l xml:id="d001l2877" n="2877">«Sire», fait li rois, «dites nos,</l>
                <l xml:id="d001l2878" n="2878">de la qual terre estes vos?</l>
                <l xml:id="d001l2879" n="2879">Savoir le voil, et vostre non».</l>
                <l xml:id="d001l2880" n="2880">Et li cuens respont tel raison:</l>
                <l xml:id="d001l2881" n="2881">«Sire», fait il, «de Berri fui,</l>
                <l xml:id="d001l2882" n="2882">Giraut ai non, soudïers sui,</l>
                <l xml:id="d001l2883" n="2883">qui sui venuz en ceste terre</l>
                <l xml:id="d001l2884" n="2884">por vos servir de vostre guerre».</l>
                <l xml:id="d001l2885" n="2885">Quant li rois l'ot, si l'en mercie</l>
                <l xml:id="d001l2886" n="2886">e dit: «La vostre conpagnie</l>
                <l xml:id="d001l2887" n="2887">me plaist, sire, par bone foi,</l>
                <l xml:id="d001l2888" n="2888">et bien vegnant soiez a moi</l>
                <l xml:id="d001l2889" n="2889">tant con vos [i] plaira ester».</l>
                <l xml:id="d001l2890" n="2890">Anz vos par lo palais entrer</l>
                <l xml:id="d001l2891" n="2891">mon seignor Robert qui venoit</l>
                <l xml:id="d001l2892" n="2892">al roi, a cui parler voloit;</l>
                <l xml:id="d001l2893" n="2893">assez remenoit conpaignons,</l>
                <l xml:id="d001l2894" n="2894">jugleors, croisiez et prisons.</l>
                <l xml:id="d001l2895" n="2895">Ensi tost com li rois lo vit,</l>
                <l xml:id="d001l2896" n="2896">contre lui vient, si li a dit:</l>
                <l xml:id="d001l2897" n="2897">«Bien veigna[n]z, sire! Or avant!».</l>
                <l xml:id="d001l2898" n="2898">Par la main l'a pris maintenant,</l>
                <l xml:id="d001l2899" n="2899">si l'a lez soi asis a destre.</l>
                <l xml:id="d001l2900" n="2900">So[n] nom li demande et son estre,</l>
                <l xml:id="d001l2901" n="2901">et cil respont: «Nez fui d'Anjo,</l>
                <l xml:id="d001l2902" n="2902">mais plus ai esté en Poito,</l>
                <l xml:id="d001l2903" n="2903">o li cuens m'a feme donee. (c. 51r)</l>
                <l xml:id="d001l2904" n="2904">Venuz sui en vostre contree</l>
                <l xml:id="d001l2905" n="2905">por vos aidier, si vos plaist, sire.</l>
                <l xml:id="d001l2906" n="2906">Robert ai nom en batestire».</l>
                <l xml:id="d001l2907" n="2907">«Bien veignant», fait li rois, «seiez</l>
                <l xml:id="d001l2908" n="2908">a moi, quar [ge] en sui mult liez.</l>
                <l xml:id="d001l2909" n="2909">Mais or me dites, si vos plait,</l>
                <l xml:id="d001l2910" n="2910">li buens cuens de Poitiers que fait?</l>
                <l xml:id="d001l2911" n="2911">Savez m'en vos noveles dire?»,</l>
                <l xml:id="d001l2912" n="2912">et cil respont: «Oïl, beaus syre,</l>
                <l xml:id="d001l2913" n="2913">que mult sui bien de sa maison,</l>
                <l xml:id="d001l2914" n="2914">ne il ne fait se tuit bien non.</l>
                <l xml:id="d001l2915" n="2915">Chascuns jorn doble sa proece,</l>
                <l xml:id="d001l2916" n="2916">sa cortesie, sa largece,</l>
                <l xml:id="d001l2917" n="2917">ne tant de bien ne sai retraire</l>
                <l xml:id="d001l2918" n="2918">qu'il assez n'en sache plus faire».</l>
                <l xml:id="d001l2919" n="2919">Li rois respont: «De ce ai grant joie,</l>
                <l xml:id="d001l2920" n="2920">de son bien, et mult le voudroie</l>
                <l xml:id="d001l2921" n="2921">encor veoir, se Deus me gart».</l>
                <l xml:id="d001l2922" n="2922">Li cuens qui sist de l'autre part,</l>
                <l xml:id="d001l2923" n="2923">quant il oï au roi ce dire,</l>
                <l xml:id="d001l2924" n="2924">en suen cuer comenche a rire,</l>
                <l xml:id="d001l2925" n="2925">mais bien se sot covrir vers lui.</l>
                <l xml:id="d001l2926" n="2926">Del roi ont pris congié andui;</l>
                <l xml:id="d001l2927" n="2927">puis sont es palefroiz monté;</l>
                <l xml:id="d001l2928" n="2928">ariers sunt aus hosteus torné</l>
                <l xml:id="d001l2929" n="2929">o grant desduit [e] o grant joie.</l>
                <l xml:id="d001l2930" n="2930">Or ai trop segui ceste voie,</l>
                <l xml:id="d001l2931" n="2931">si ai trop ma lengue laissee.</l>
                <l xml:id="d001l2932" n="2932">Or voil qu'ele soit sojornee (c. 51v)</l>
                <l xml:id="d001l2933" n="2933">en parler de ma douce dame.</l>
                <l xml:id="d001l2934" n="2934">Cil qui vait requerre seint Jame</l>
                <l xml:id="d001l2935" n="2935">n'iert ja lo jorn si fort laissez,</l>
                <l xml:id="d001l2936" n="2936">quant il s'est la nuit sejornez,</l>
                <l xml:id="d001l2937" n="2937">qu'il au main a la maitinee</l>
                <l xml:id="d001l2938" n="2938">ne reface bien sa jornee</l>
                <l xml:id="d001l2939" n="2939">par la vertu del Criator</l>
                <l xml:id="d001l2940" n="2940">que lo remet en sa vigor.</l>
                <l xml:id="d001l2941" n="2941">Ausi est de ma dame chiere:</l>
                <l xml:id="d001l2942" n="2942">ja non iert par nule mainere</l>
                <l xml:id="d001l2943" n="2943">mis cuers si iriez ne se las</l>
                <l xml:id="d001l2944" n="2944">que ce contre eneslopas</l>
                <l xml:id="d001l2945" n="2945">por que je oie de li parler,</l>
                <l xml:id="d001l2946" n="2946">ne soie liez, ce puis jurer.</l>
                <l xml:id="d001l2947" n="2947">S'Amors la voloit justisier</l>
                <l xml:id="d001l2948" n="2948">tant que me doinast un baisier,</l>
                <l xml:id="d001l2949" n="2949">mult par cuit que liez en seroie,</l>
                <l xml:id="d001l2950" n="2950">quant sol del parler ai tel joie.</l>
                <l xml:id="d001l2951" n="2951">Ai, Deus! Quant iert ce que je di?</l>
                <l xml:id="d001l2952" n="2952">Bien avez li pluisor oï</l>
                <l xml:id="d001l2953" n="2953">coment li rois ot retenu</l>
                <l xml:id="d001l2954" n="2954">ces dous qu'a lui furent venu,</l>
                <l xml:id="d001l2955" n="2955">mon seignor Robert et lo conte.</l>
                <l xml:id="d001l2956" n="2956">Ensi con li livres reconte,</l>
                <l xml:id="d001l2957" n="2957">ne tarda pas une quinzaine</l>
                <l xml:id="d001l2958" n="2958">aprés ce, non que une semaine,</l>
                <l xml:id="d001l2959" n="2959">que li rois d'Escoce et de Yrlande</l>
                <l xml:id="d001l2960" n="2960">et li buens dus de Opilande</l>
                <l xml:id="d001l2961" n="2961">amenerent grant ost banie (c. 52r)</l>
                <l xml:id="d001l2962" n="2962">davant Nicole la garnie.</l>
                <l xml:id="d001l2963" n="2963">Les gaites qui es tors estoient</l>
                <l xml:id="d001l2964" n="2964">cornent, crient, quant il les voient:</l>
                <l xml:id="d001l2965" n="2965">«Or sus!», font il, «tost armez vos!</l>
                <l xml:id="d001l2966" n="2966">Veez ja lor gent pres de nos!</l>
                <l xml:id="d001l2967" n="2967">Que faites vos? Alez, alez!</l>
                <l xml:id="d001l2968" n="2968">Sor les chevaus montez, montez!».</l>
                <l xml:id="d001l2969" n="2969">Par la vile levent lo bruit;</l>
                <l xml:id="d001l2970" n="2970">lors corrent a les armes tuit,</l>
                <l xml:id="d001l2971" n="2971">mais toz primers fu atornez</l>
                <l xml:id="d001l2972" n="2972">missires Robert et armez</l>
                <l xml:id="d001l2973" n="2973">que nus de toz ceus de Nichole.</l>
                <l xml:id="d001l2974" n="2974">Que feroie longe parole?</l>
                <l xml:id="d001l2975" n="2975">Treistoz premiers ist de la porte;</l>
                <l xml:id="d001l2976" n="2976">point lo chevals que tost lo porte.</l>
                <l xml:id="d001l2977" n="2977">De lor correors vit venir</l>
                <l xml:id="d001l2978" n="2978">par mi un val, ses vait ferir.</l>
                <l xml:id="d001l2979" n="2979">Lo primier que davant alot,</l>
                <l xml:id="d001l2980" n="2980">qui l'enseigne au duc portot,</l>
                <l xml:id="d001l2981" n="2981">haut par le panne de l'escu</l>
                <l xml:id="d001l2982" n="2982">lo feri par si grant vertu</l>
                <l xml:id="d001l2983" n="2983">que par mi la crope au destrier</l>
                <l xml:id="d001l2984" n="2984">l'abat envers en un sentier.</l>
                <l xml:id="d001l2985" n="2985">Et cil delai a lui s'eslaissent;</l>
                <l xml:id="d001l2986" n="2986">chevaus poignent, les lances baissent;</l>
                <l xml:id="d001l2987" n="2987">desus lo cors et en l'escu</l>
                <l xml:id="d001l2988" n="2988">l'ont de tantes lances feru</l>
                <l xml:id="d001l2989" n="2989">que par pou abatu ne l'ont,</l>
                <l xml:id="d001l2990" n="2990">lui et lo cheval en un mont. (c. 52v)</l>
                <l xml:id="d001l2991" n="2991">Entr'eus lo cuident retenir,</l>
                <l xml:id="d001l2992" n="2992">mais il se soit tost d'eus partir.</l>
                <l xml:id="d001l2993" n="2993">Par mi un plain guenchist a dexstre,</l>
                <l xml:id="d001l2994" n="2994">puis lo trestorne a senestre,</l>
                <l xml:id="d001l2995" n="2995">s'en fiert si un au traversier</l>
                <l xml:id="d001l2996" n="2996">amont tres par mi lo coler</l>
                <l xml:id="d001l2997" n="2997">que l'auberc li ronp come nate.</l>
                <l xml:id="d001l2998" n="2998">D'outre en outre par la jairate</l>
                <l xml:id="d001l2999" n="2999">li passe un grant tros de la lance</l>
                <l xml:id="d001l3000" n="3000">si qu'a terre mort lo balance.</l>
                <l xml:id="d001l3001" n="3001">Quant cuida partir de l'estor,</l>
                <l xml:id="d001l3002" n="3002">ensi com il fasoit son tor,</l>
                <l xml:id="d001l3003" n="3003">fu pris au frains et retenus;</l>
                <l xml:id="d001l3004" n="3004">de totes parz li corrent sus,</l>
                <l xml:id="d001l3005" n="3005">mais il met la main a l'espee:</l>
                <l xml:id="d001l3006" n="3006">amont sus l'elme tel colee</l>
                <l xml:id="d001l3007" n="3007">fiert celui que au frain l'ot pris</l>
                <l xml:id="d001l3008" n="3008">qu'andous li fait les oilz del vis</l>
                <l xml:id="d001l3009" n="3009">trobler, et el chief lo cervel.</l>
                <l xml:id="d001l3010" n="3010">Sor le col del destrier isnel</l>
                <l xml:id="d001l3011" n="3011">l'enbronche tot, et cil lo laisse;</l>
                <l xml:id="d001l3012" n="3012">et missire Robert s'eslaisse,</l>
                <l xml:id="d001l3013" n="3013">de lui se part, met se a la voie.</l>
                <l xml:id="d001l3014" n="3014">Ja mais ne cuit que nus om voie</l>
                <l xml:id="d001l3015" n="3015">nul chevalier partir d'estor</l>
                <l xml:id="d001l3016" n="3016">plus belement n'a tel honor.</l>
                <l xml:id="d001l3017" n="3017">Bien eüst de secor mestier,</l>
                <l xml:id="d001l3018" n="3018">que toit voit ateint son destrier,</l>
                <l xml:id="d001l3019" n="3019">quar de trois glaives fu navrez (c. 53r)</l>
                <l xml:id="d001l3020" n="3020">par mi le cors et tresforez,</l>
                <l xml:id="d001l3021" n="3021">s'i furent remés li troçon:</l>
                <l xml:id="d001l3022" n="3022">lez les oireillez en ot un,</l>
                <l xml:id="d001l3023" n="3023">en cui pendoit uns penonceaus.</l>
                <l xml:id="d001l3024" n="3024">Trainant raloit les boeaus,</l>
                <l xml:id="d001l3025" n="3025">que par lo cors rot mainte plaie</l>
                <l xml:id="d001l3026" n="3026">par ou li sans forment li raie;</l>
                <l xml:id="d001l3027" n="3027">del cors en perdoit la vertu.</l>
                <l xml:id="d001l3028" n="3028">Par lo chantel de son escu</l>
                <l xml:id="d001l3029" n="3029">rot dos espees esmolues</l>
                <l xml:id="d001l3030" n="3030">trosqu'en la bocle enbatues;</l>
                <l xml:id="d001l3031" n="3031">tant i ot quarreus et tronchons,</l>
                <l xml:id="d001l3032" n="3032">cous d'espees et de bastons,</l>
                <l xml:id="d001l3033" n="3033">que n'i parut nule devise</l>
                <l xml:id="d001l3034" n="3034">ne nule color qu'i fust mise,</l>
                <l xml:id="d001l3035" n="3035">que toz en fu li teinz volez;</l>
                <l xml:id="d001l3036" n="3036">si fu ses eumes esfondrez</l>
                <l xml:id="d001l3037" n="3037">qu'en pluisor pieces fu venus,</l>
                <l xml:id="d001l3038" n="3038">et les peces pendoient jus</l>
                <l xml:id="d001l3039" n="3039">entor son col a læz de soie.</l>
                <l xml:id="d001l3040" n="3040">Bel s'en venoit tote la voie,</l>
                <l xml:id="d001l3041" n="3041">l'escu au col, el poing l'espee,</l>
                <l xml:id="d001l3042" n="3042">quant par mi une roelee</l>
                <l xml:id="d001l3043" n="3043">sont cil dedenz a lui venu,</l>
                <l xml:id="d001l3044" n="3044">qui bien l'i ont [lors] secorru;</l>
                <l xml:id="d001l3045" n="3045">granz cous vont ceus dela ferir.</l>
                <l xml:id="d001l3046" n="3046">Lors oïssiez escuz croissir,</l>
                <l xml:id="d001l3047" n="3047">lances faindre, troer enseignes,</l>
                <l xml:id="d001l3048" n="3048">quant sont jostees les conpaignes; (c. 53v)</l>
                <l xml:id="d001l3049" n="3049">mais cil dedenz s'esforcent tant</l>
                <l xml:id="d001l3050" n="3050">que ceus dela ferant ferant</l>
                <l xml:id="d001l3051" n="3051">chaicent ariers par tel aïr,</l>
                <l xml:id="d001l3052" n="3052">si que toz les font aflaitir</l>
                <l xml:id="d001l3053" n="3053">par mi lor batailles arieres,</l>
                <l xml:id="d001l3054" n="3054">o out gent de maintes maineres.</l>
                <l xml:id="d001l3055" n="3055">Les batailles desroient lors</l>
                <l xml:id="d001l3056" n="3056">et poignent tuit a grant esfors:</l>
                <l xml:id="d001l3057" n="3057">d'une part poignent li Escot</l>
                <l xml:id="d001l3058" n="3058">et les gent que li dus menot,</l>
                <l xml:id="d001l3059" n="3059">et d'autre part li Irlandeis;</l>
                <l xml:id="d001l3060" n="3060">de dous parz hurtent as Engleis,</l>
                <l xml:id="d001l3061" n="3061">si les ont roz et desconfiz.</l>
                <l xml:id="d001l3062" n="3062">Granz fu aprés li chapleïz</l>
                <l xml:id="d001l3063" n="3063">que li rois d'Escoze faisoit,</l>
                <l xml:id="d001l3064" n="3064">qui adés aprés lor estoit;</l>
                <l xml:id="d001l3065" n="3065">maint en abat, maint en afole.</l>
                <l xml:id="d001l3066" n="3066">Par mi les portes de Nichole</l>
                <l xml:id="d001l3067" n="3067">les enbatent, voillent o non,</l>
                <l xml:id="d001l3068" n="3068">si en retienent maint prison.</l>
                <l xml:id="d001l3069" n="3069">A l'encloitre de la cité,</l>
                <l xml:id="d001l3070" n="3070">davant la porte en un pre,</l>
                <l xml:id="d001l3071" n="3071">recovre li cuens de Poitiers;</l>
                <l xml:id="d001l3072" n="3072">plus tost vait soz lui ses destriers</l>
                <l xml:id="d001l3073" n="3073">vers ceus dela que cers de lande.</l>
                <l xml:id="d001l3074" n="3074">Fiert un nevou au roi d'Irlande</l>
                <l xml:id="d001l3075" n="3075">de la lance en mi lo piz,</l>
                <l xml:id="d001l3076" n="3076">si que lo blanc auberc faitiz</l>
                <l xml:id="d001l3077" n="3077">desront ausi come chemise; (c. 54r)</l>
                <l xml:id="d001l3078" n="3078">par mi lo cors tot a devise</l>
                <l xml:id="d001l3079" n="3079">li met l'anste et lo confanon,</l>
                <l xml:id="d001l3080" n="3080">si que del bon destrier gascon</l>
                <l xml:id="d001l3081" n="3081">le trebuche jus mort sanglant.</l>
                <l xml:id="d001l3082" n="3082">Celui laisse et point avant,</l>
                <l xml:id="d001l3083" n="3083">s'en fiert autre soz la mamele</l>
                <l xml:id="d001l3084" n="3084">si que l'auberc li desclavele;</l>
                <l xml:id="d001l3085" n="3085">par lo cors li met a bandon</l>
                <l xml:id="d001l3086" n="3086">l'anste, don voilent li tronçon;</l>
                <l xml:id="d001l3087" n="3087">d'escu, de cors et de cheval</l>
                <l xml:id="d001l3088" n="3088">hurte li cuens si al vasal</l>
                <l xml:id="d001l3089" n="3089">que tot o fist jus trebuchier,</l>
                <l xml:id="d001l3090" n="3090">lo cheval et lo chevalier.</l>
                <l xml:id="d001l3091" n="3091">Et quant il vit sa lance fraite,</l>
                <l xml:id="d001l3092" n="3092">del fuere a fors l'espee traite;</l>
                <l xml:id="d001l3093" n="3093">cuida ferir un chevalier,</l>
                <l xml:id="d001l3094" n="3094">mais non ateint que lo destrier;</l>
                <l xml:id="d001l3095" n="3095">entre la sele et la hance</l>
                <l xml:id="d001l3096" n="3096">lo fiert si de l'espee blanche</l>
                <l xml:id="d001l3097" n="3097">qu'en mi la voie en fist dos tros;</l>
                <l xml:id="d001l3098" n="3098">cil chiet, que del cheval fu blos,</l>
                <l xml:id="d001l3099" n="3099">et cil dela forment s'esfroient</l>
                <l xml:id="d001l3100" n="3100">des granz cous que doner le voient;</l>
                <l xml:id="d001l3101" n="3101">et li cuens as Engleis escrie:</l>
                <l xml:id="d001l3102" n="3102">«Recovrez ci, bone masnie!</l>
                <l xml:id="d001l3103" n="3103">Qui vos chace? Regardez nos!</l>
                <l xml:id="d001l3104" n="3104">Veez me ci! Que faimes nos</l>
                <l xml:id="d001l3105" n="3105">quant ceus que nostre gent ont morte</l>
                <l xml:id="d001l3106" n="3106">laisons si pres de nostre porte? (c. 54v)</l>
                <l xml:id="d001l3107" n="3107">Chaçons les fors de ceste place!</l>
                <l xml:id="d001l3108" n="3108">Ja mais cil n'ait riens que li place</l>
                <l xml:id="d001l3109" n="3109">de s'amie qui non vient ci!».</l>
                <l xml:id="d001l3110" n="3110">Missires Robert l'a oï;</l>
                <l xml:id="d001l3111" n="3111">plus tost qu'il puet s'en vint a lui.</l>
                <l xml:id="d001l3112" n="3112">Lors lor laissent corre andui;</l>
                <l xml:id="d001l3113" n="3113">aisi con [si] il fuissent joint,</l>
                <l xml:id="d001l3114" n="3114">li uns lez [1]'autre d'els dos point;</l>
                <l xml:id="d001l3115" n="3115">par mi ceus dela si s'enbatent,</l>
                <l xml:id="d001l3116" n="3116">maint en blecent, maint en abatent.</l>
                <l xml:id="d001l3117" n="3117">Qui adonc les veïst ferir,</l>
                <l xml:id="d001l3118" n="3118">poindre, encontrer et guenchir!</l>
                <l xml:id="d001l3119" n="3119">Mult les tenoient bien andos</l>
                <l xml:id="d001l3120" n="3120">por buens chevaliers et por pros.</l>
                <l xml:id="d001l3121" n="3121">Et quant cil dedenz ice voient,</l>
                <l xml:id="d001l3122" n="3122">par eus recovrent et reloient:</l>
                <l xml:id="d001l3123" n="3123">de la vile ist la peonale</l>
                <l xml:id="d001l3124" n="3124">sarreement et en bataille;</l>
                <l xml:id="d001l3125" n="3125">cil a cheval furent davant,</l>
                <l xml:id="d001l3126" n="3126">qui vont ferir premeirement:</l>
                <l xml:id="d001l3127" n="3127">maint en font morir desconfés;</l>
                <l xml:id="d001l3128" n="3128">et cil de pié hurtent aprés,</l>
                <l xml:id="d001l3129" n="3129">que la preisse vont desronpant;</l>
                <l xml:id="d001l3130" n="3130">as glaives, por aler avant,</l>
                <l xml:id="d001l3131" n="3131">traient et fierent es destriers</l>
                <l xml:id="d001l3132" n="3132">et sor les cors des chevaliers.</l>
                <l xml:id="d001l3133" n="3133">Mult par fu grant le poigneïz</l>
                <l xml:id="d001l3134" n="3134">et des lances le froiseïz,</l>
                <l xml:id="d001l3135" n="3135">e granz li chaples des espees. (c. 55r)</l>
                <l xml:id="d001l3136" n="3136">Tantes testes d'omes coupees</l>
                <l xml:id="d001l3137" n="3137">gisoient jus par la canpagne,</l>
                <l xml:id="d001l3138" n="3138">de sanc fu coverte la plagne,</l>
                <l xml:id="d001l3139" n="3139">que maint noble baron vasal</l>
                <l xml:id="d001l3140" n="3140">veïssoiz morz, et tan cheval.</l>
                <l xml:id="d001l3141" n="3141">Granz fu la perde d'andous parz;</l>
                <l xml:id="d001l3142" n="3142">carreus et javeloz et darz</l>
                <l xml:id="d001l3143" n="3143">veïssoiz plus espés voler</l>
                <l xml:id="d001l3144" n="3144">c'onques non veïstes graisler.</l>
                <l xml:id="d001l3145" n="3145">Tant s'esforcerent cil dedenz</l>
                <l xml:id="d001l3146" n="3146">que, par la force a lor serjanz,</l>
                <l xml:id="d001l3147" n="3147">que ceus defors, voilent o non,</l>
                <l xml:id="d001l3148" n="3148">chacent par les chans a bandon;</l>
                <l xml:id="d001l3149" n="3149">et li cuens de Poitiers s'eslaisse;</l>
                <l xml:id="d001l3150" n="3150">sor le col del destrier s'abaisse,</l>
                <l xml:id="d001l3151" n="3151">avant met son braz et sa main,</l>
                <l xml:id="d001l3152" n="3152">si prent le roi d'Escoche au frain,</l>
                <l xml:id="d001l3153" n="3153">de l'estor lo traist, si l'en meine;</l>
                <l xml:id="d001l3154" n="3154">et lo freire a cel roi demeine,</l>
                <l xml:id="d001l3155" n="3155">un chevaliers de mult grant pris:</l>
                <l xml:id="d001l3156" n="3156">se ra missires Robert pris.</l>
                <l xml:id="d001l3157" n="3157">Grant joie ot li rois d'Engleterre,</l>
                <l xml:id="d001l3158" n="3158">car bien sot que faite ot sa gerre;</l>
                <l xml:id="d001l3159" n="3159">arier[e]s fait sa gent retraire,</l>
                <l xml:id="d001l3160" n="3160">dedenz la cité s'en repaire,</l>
                <l xml:id="d001l3161" n="3161">et sachiez que mult fu joianz,</l>
                <l xml:id="d001l3162" n="3162">qu'assez ot gaagné ses janz.</l>
                <l xml:id="d001l3163" n="3163">As hosteus vont par la cité;</l>
                <l xml:id="d001l3164" n="3164">cil defor s'en resont alé (c. 55v)</l>
                <l xml:id="d001l3165" n="3165">delez une egue herbergier:</l>
                <l xml:id="d001l3166" n="3166">font loges et lor tref drecier.</l>
                <l xml:id="d001l3167" n="3167">Herbergié sont par mi l'erbage</l>
                <l xml:id="d001l3168" n="3168">encontreval lez lo rivage,</l>
                <l xml:id="d001l3169" n="3169">de Nichole long une lie.</l>
                <l xml:id="d001l3170" n="3170">Mult par fu l'ost tote marrie</l>
                <l xml:id="d001l3171" n="3171">del roi d'Escoce qui fu pris;</l>
                <l xml:id="d001l3172" n="3172">forment maudient lo païs</l>
                <l xml:id="d001l3173" n="3173">et treitot ceus de la contree,</l>
                <l xml:id="d001l3174" n="3174">dont il ont tel part encontree.</l>
                <l xml:id="d001l3175" n="3175">[I]tant furent par l'ost irié</l>
                <l xml:id="d001l3176" n="3176">que li Engleis refurent lié;</l>
                <l xml:id="d001l3177" n="3177">et sachiez que mult grant parole</l>
                <l xml:id="d001l3178" n="3178">ot par la cité de Nichole</l>
                <l xml:id="d001l3179" n="3179">des dous soudïers qu'au roi sunt,</l>
                <l xml:id="d001l3180" n="3180">qui tuz les autres vencu ont.</l>
                <l xml:id="d001l3181" n="3181">Bien dient tuit qu'il sunt faé,</l>
                <l xml:id="d001l3182" n="3182">o que mult sont de Deu amé,</l>
                <l xml:id="d001l3183" n="3183">quant il sont si buens chevalier</l>
                <l xml:id="d001l3184" n="3184">ne cous [ne] prisent un diner.</l>
                <l xml:id="d001l3185" n="3185">Veoir les vait le rois Henris</l>
                <l xml:id="d001l3186" n="3186">a lor hosteus; andous les pris</l>
                <l xml:id="d001l3187" n="3187">rendent au roi en sa bailie,</l>
                <l xml:id="d001l3188" n="3188">et il forment les en mercie,</l>
                <l xml:id="d001l3189" n="3189">et grant biens lor promet a faire.</l>
                <l xml:id="d001l3190" n="3190">Congié prent d'eus, si s'en repaire</l>
                <l xml:id="d001l3191" n="3191">en son palais a ses barons,</l>
                <l xml:id="d001l3192" n="3192">et s'en meina les dous prisons.</l>
                <l xml:id="d001l3193" n="3193">A joie furent cele nuit (c. 56r)</l>
                <l xml:id="d001l3194" n="3194">li rois et par la cité tuit:</l>
                <l xml:id="d001l3195" n="3195">jous et queroiles i ont faites.</l>
                <l xml:id="d001l3196" n="3196">Desus les murs montent les gaites:</l>
                <l xml:id="d001l3197" n="3197">par mi la vile et d'entor</l>
                <l xml:id="d001l3198" n="3198">cornent et crient trosqu'au jor.</l>
                <l xml:id="d001l3199" n="3199">Al main quant l'aube fu crevee,</l>
                <l xml:id="d001l3200" n="3200">s'arma li cuens la maitinee</l>
                <l xml:id="d001l3201" n="3201">a son hostel celeement,</l>
                <l xml:id="d001l3202" n="3202">si c'onques nus n'en sot nïent</l>
                <l xml:id="d001l3203" n="3203">fors solement si escuier.</l>
                <l xml:id="d001l3204" n="3204">Quant fu armez, en un destrier</l>
                <l xml:id="d001l3205" n="3205">monte sans nulle demorance,</l>
                <l xml:id="d001l3206" n="3206">si prent son escu et sa lance.</l>
                <l xml:id="d001l3207" n="3207">Une posterne fait ovrir</l>
                <l xml:id="d001l3208" n="3208">lez son hostel, par on issir</l>
                <l xml:id="d001l3209" n="3209">pooit l'on fors de la cité;</l>
                <l xml:id="d001l3210" n="3210">et cil cui [il] l'ot comandé</l>
                <l xml:id="d001l3211" n="3211">la li ovre, et li cuens s'en ist</l>
                <l xml:id="d001l3212" n="3212">toz sous, que conpaignons ne quist.</l>
                <l xml:id="d001l3213" n="3213">Quant il fu fors, point lo cheval.</l>
                <l xml:id="d001l3214" n="3214">Vers l'ost s'en vait par mi un val,</l>
                <l xml:id="d001l3215" n="3215">si a une [en]garde montee;</l>
                <l xml:id="d001l3216" n="3216">l'ost vit aval en la valee.</l>
                <l xml:id="d001l3217" n="3217">Arestez s'est ensus l'engarde,</l>
                <l xml:id="d001l3218" n="3218">et l'ost encontreval regarde;</l>
                <l xml:id="d001l3219" n="3219">et quant cil de l'ost l'ont veü,</l>
                <l xml:id="d001l3220" n="3220">as armes l'ont reconneü;</l>
                <l xml:id="d001l3221" n="3221">au dei lo mostre l'uns a l'autre.</l>
                <l xml:id="d001l3222" n="3222">«Veez», font il, «lance sor fautre, (c. 56v)</l>
                <l xml:id="d001l3223" n="3223">celui que si nos chaiçoit ier</l>
                <l xml:id="d001l3224" n="3224">davant Nichole au brant d'acier,</l>
                <l xml:id="d001l3225" n="3225">qui ci est venuz por joster!</l>
                <l xml:id="d001l3226" n="3226">Mult nos cuide mauvais trover.</l>
                <l xml:id="d001l3227" n="3227">S'avient que il nos voille atendre;</l>
                <l xml:id="d001l3228" n="3228">armons nos, si li alons rendre,</l>
                <l xml:id="d001l3229" n="3229">se il nos atent, lo grant lait</l>
                <l xml:id="d001l3230" n="3230">qu'a toz ansenble nos a fait!».</l>
                <l xml:id="d001l3231" n="3231">Un filz au duc de Hüelande</l>
                <l xml:id="d001l3232" n="3232">ses armes aporter comande;</l>
                <l xml:id="d001l3233" n="3233">Ostace ot non, et fu mult pros</l>
                <l xml:id="d001l3234" n="3234">et a les armes coragos.</l>
                <l xml:id="d001l3235" n="3235">Haume, chauces, hauberc faitiz</l>
                <l xml:id="d001l3236" n="3236">li aportent sur un tapiz;</l>
                <l xml:id="d001l3237" n="3237">plus tost qu'il puet se fait armer,</l>
                <l xml:id="d001l3238" n="3238">quar touz premiers i volt aler</l>
                <l xml:id="d001l3239" n="3239">joster en l'a[n]garde au vasal.</l>
                <l xml:id="d001l3240" n="3240">Quant fu armez, en son cheval</l>
                <l xml:id="d001l3241" n="3241">monte, et hon li rent son escu,</l>
                <l xml:id="d001l3242" n="3242">et i l'a a son col pendu;</l>
                <l xml:id="d001l3243" n="3243">et aprés a sa lance prise,</l>
                <l xml:id="d001l3244" n="3244">lez l'archon l'a en feutre mise,</l>
                <l xml:id="d001l3245" n="3245">si a l'angarde amont montee</l>
                <l xml:id="d001l3246" n="3246">les granz galos, lance levee;</l>
                <l xml:id="d001l3247" n="3247">et quant fu venuz sus lo poi,</l>
                <l xml:id="d001l3248" n="3248">si se laissent corre anduoi,</l>
                <l xml:id="d001l3249" n="3249">et cil fiert si premeirement</l>
                <l xml:id="d001l3250" n="3250">le conte en l'escu davant,</l>
                <l xml:id="d001l3251" n="3251">la ou plus haut puet assener, (c. 57r)</l>
                <l xml:id="d001l3252" n="3252">que par mi l'escu fist passer</l>
                <l xml:id="d001l3253" n="3253">de la lance une grant toise,</l>
                <l xml:id="d001l3254" n="3254">mais pas el cors ne li adoise.</l>
                <l xml:id="d001l3255" n="3255">Sa hanste brise, et li cuens fiert,</l>
                <l xml:id="d001l3256" n="3256">qui mult durement lo requiert:</l>
                <l xml:id="d001l3257" n="3257">de l'escu li fait les as feindre</l>
                <l xml:id="d001l3258" n="3258">et le cuir des estriés estendre;</l>
                <l xml:id="d001l3259" n="3259">tant fort l'enpeint que il l'abat</l>
                <l xml:id="d001l3260" n="3260">arreire de cheval tot plait.</l>
                <l xml:id="d001l3261" n="3261">Lo cheval prent covert de soie;</l>
                <l xml:id="d001l3262" n="3262">quant il l'a pris, met se a la voie,</l>
                <l xml:id="d001l3263" n="3263">ariers s'en torne vers Nichole.</l>
                <l xml:id="d001l3264" n="3264">Plus tost que uns oiseaus ne vole</l>
                <l xml:id="d001l3265" n="3265">le chaicent aprés lo costé</l>
                <l xml:id="d001l3266" n="3266">dui chevalier de l'ost armé;</l>
                <l xml:id="d001l3267" n="3267">aprés en revenoient maint.</l>
                <l xml:id="d001l3268" n="3268">Mais tot l'avoient ja ataint</l>
                <l xml:id="d001l3269" n="3269">li dui, et tost fu retenuz,</l>
                <l xml:id="d001l3270" n="3270">quant au secors li est venuz</l>
                <l xml:id="d001l3271" n="3271">missires Robert, qu'apris ot</l>
                <l xml:id="d001l3272" n="3272">de lui coment il s'en alot.</l>
                <l xml:id="d001l3273" n="3273">Armé se fu, si l'a segu</l>
                <l xml:id="d001l3274" n="3274">tot son esclo tant qu'a lui fu;</l>
                <l xml:id="d001l3275" n="3275">et quant ensi lo vit chacier,</l>
                <l xml:id="d001l3276" n="3276">des esperons point lo destrier.</l>
                <l xml:id="d001l3277" n="3277">Tant con chivaus puet plus aler</l>
                <l xml:id="d001l3278" n="3278">vait as dous oltre encontrer,</l>
                <l xml:id="d001l3279" n="3279">s'en fiert si l'un de tel ravine</l>
                <l xml:id="d001l3280" n="3280">en l'escu devant la poitrine (c. 57v)</l>
                <l xml:id="d001l3281" n="3281">que del destrier de Capadoce</l>
                <l xml:id="d001l3282" n="3282">l'abat envers lez une broce.</l>
                <l xml:id="d001l3283" n="3283">Lo cheval prent, lez soi lo trait;</l>
                <l xml:id="d001l3284" n="3284">d'iluec se part, tost s'en revait</l>
                <l xml:id="d001l3285" n="3285">corant aprés lo Poitevin</l>
                <l xml:id="d001l3286" n="3286">les grant galos toz lo chemin.</l>
                <l xml:id="d001l3287" n="3287">Cil de l'ost s'en son aresté,</l>
                <l xml:id="d001l3288" n="3288">que mult furent espoenté;</l>
                <l xml:id="d001l3289" n="3289">forment se redotent d'agait</l>
                <l xml:id="d001l3290" n="3290">que li Englois n'aüssent fait,</l>
                <l xml:id="d001l3291" n="3291">si laissent l'enchaut et la chace;</l>
                <l xml:id="d001l3292" n="3292">ariers s'en tornent en lor place,</l>
                <l xml:id="d001l3293" n="3293">et li cuens et Robert s'en vont,</l>
                <l xml:id="d001l3294" n="3294">qui dous destriers gaagné ont;</l>
                <l xml:id="d001l3295" n="3295">chascun tient lo suen par lo frain.</l>
                <l xml:id="d001l3296" n="3296">Ne s'en vont pas come vilain,</l>
                <l xml:id="d001l3297" n="3297">ne come [ome] de croi ator;</l>
                <l xml:id="d001l3298" n="3298">bien sanbla qu'il partent d'estor.</l>
                <l xml:id="d001l3299" n="3299">Ensi con ge vos ai conté,</l>
                <l xml:id="d001l3300" n="3300">entrent andui en la cité.</l>
                <l xml:id="d001l3301" n="3301">Quant cil de la vile les voient</l>
                <l xml:id="d001l3302" n="3302">et les chevaus que il menoient,</l>
                <l xml:id="d001l3303" n="3303">que mult estoient bel et gent,</l>
                <l xml:id="d001l3304" n="3304">s'il errent bien loé devent,</l>
                <l xml:id="d001l3305" n="3305">encor furent il plus assez.</l>
                <l xml:id="d001l3306" n="3306">Chascuns d'eus dos s'en est alez</l>
                <l xml:id="d001l3307" n="3307">a son hostel por desarmer.</l>
                <l xml:id="d001l3308" n="3308">Cil de l'ost envoient parler</l>
                <l xml:id="d001l3309" n="3309">au roi Henri por faire pais. (c. 58r)</l>
                <l xml:id="d001l3310" n="3310">Granz fu la corz enz el palais,</l>
                <l xml:id="d001l3311" n="3311">s'ont pris a l'endemain parole</l>
                <l xml:id="d001l3312" n="3312">defors la cité de Nichole.</l>
                <l xml:id="d001l3313" n="3313">Lo jor fu pris, et cil s'en vont</l>
                <l xml:id="d001l3314" n="3314">qui lor mesage porté ont;</l>
                <l xml:id="d001l3315" n="3315">arrier[e]s sont en l'ost venu.</l>
                <l xml:id="d001l3316" n="3316">Au maint levent quant bel jor fu,</l>
                <l xml:id="d001l3317" n="3317">montent, si vont au parlement;</l>
                <l xml:id="d001l3318" n="3318">mais ne püent faire nïent</l>
                <l xml:id="d001l3319" n="3319">de la pais, si ont treves prises</l>
                <l xml:id="d001l3320" n="3320">teus com cil de l'ost les ont quises.</l>
                <l xml:id="d001l3321" n="3321">Treis mois fu la treve donee,</l>
                <l xml:id="d001l3322" n="3322">et cil de l'ost ont mer passee;</l>
                <l xml:id="d001l3323" n="3323">arriers tornent en lor païs.</l>
                <l xml:id="d001l3324" n="3324">Ses genz en part li rois Enris</l>
                <l xml:id="d001l3325" n="3325">et, quant il ot sa gent partie,</l>
                <l xml:id="d001l3326" n="3326">vait s'en a maisnee escherie</l>
                <l xml:id="d001l3327" n="3327">li rois a Londres sejorner,</l>
                <l xml:id="d001l3328" n="3328">s'ot fait ensenble o soi monter</l>
                <l xml:id="d001l3329" n="3329">ses dous soudïers, ses en meine</l>
                <l xml:id="d001l3330" n="3330">ensemble o soi, et mult se peine</l>
                <l xml:id="d001l3331" n="3331">d'eus honorer et tenir chier.</l>
                <l xml:id="d001l3332" n="3332">Ainz ne finent del chivauchier</l>
                <l xml:id="d001l3333" n="3333">tant ch'il sunt a Londres venu,</l>
                <l xml:id="d001l3334" n="3334">si sont aus hosteus descendu.</l>
                <l xml:id="d001l3335" n="3335">Illoques furent a sejor *</l>
                <l xml:id="d001l3336" n="3336">mult longuement a bel sejor. *</l>
                <l xml:id="d001l3337" n="3337">Li cuens ne voust pas oblïer</l>
                <l xml:id="d001l3338" n="3338">la largece ne lo doner (c. 58v)</l>
                <l xml:id="d001l3339" n="3339">ne les beaus hosteaus a tenir,</l>
                <l xml:id="d001l3340" n="3340">ainz voust a totes genz servir,</l>
                <l xml:id="d001l3341" n="3341">et si se peina del despendre.</l>
                <l xml:id="d001l3342" n="3342">Nel puet om de nïent reprendre</l>
                <l xml:id="d001l3343" n="3343">mon seignor Robert qu'autretant</l>
                <l xml:id="d001l3344" n="3344">nel feïst bien, o plus avant,</l>
                <l xml:id="d001l3345" n="3345">si que garanz en ot assez.</l>
                <l xml:id="d001l3346" n="3346">Si ge aim ne ge ne sui amez,</l>
                <l xml:id="d001l3347" n="3347">de ce, seignors, que poez dire?</l>
                <l xml:id="d001l3348" n="3348">Nen a donques ci fier martire,</l>
                <l xml:id="d001l3349" n="3349">quant ce qui non amera moi</l>
                <l xml:id="d001l3350" n="3350">amerai et porterai foi?</l>
                <l xml:id="d001l3351" n="3351">Bien feroie, se Deus me gart,</l>
                <l xml:id="d001l3352" n="3352">ausi con li cirges qui s'art</l>
                <l xml:id="d001l3353" n="3353">por autrui alumer davant.</l>
                <l xml:id="d001l3354" n="3354">Ha, france riens a bel senblant,</l>
                <l xml:id="d001l3355" n="3355">gardez moi de ce que ge di!</l>
                <l xml:id="d001l3356" n="3356">Por Deu vos en cri grant merci</l>
                <l xml:id="d001l3357" n="3357">et crierai tote ma vie:</l>
                <l xml:id="d001l3358" n="3358">certes ce seroit vilanie</l>
                <l xml:id="d001l3359" n="3359">s'encor en vos ne puis trover</l>
                <l xml:id="d001l3360" n="3360">aucune riens de mon penser.</l>
                <l xml:id="d001l3361" n="3361">Bien avez del conte oï</l>
                <l xml:id="d001l3362" n="3362">e de son conpaignon ausi,</l>
                <l xml:id="d001l3363" n="3363">coment andui par haatie</l>
                <l xml:id="d001l3364" n="3364">orent de doner grant envie.</l>
                <l xml:id="d001l3365" n="3365">Aus gentis homes de la terre</l>
                <l xml:id="d001l3366" n="3366">qui povre furent por la guerre</l>
                <l xml:id="d001l3367" n="3367">donoient armes et destriers, (c. 59r)</l>
                <l xml:id="d001l3368" n="3368">robes, palefroiz et deniers;</l>
                <l xml:id="d001l3369" n="3369">cil ne voloit lor avoir prendre</l>
                <l xml:id="d001l3370" n="3370">que il ne fussent prest del tendre.</l>
                <l xml:id="d001l3371" n="3371">Tant mistrent andui par content</l>
                <l xml:id="d001l3372" n="3372">que lor avoir vint a nïent;</l>
                <l xml:id="d001l3373" n="3373">tot l'orent despendu et mis,</l>
                <l xml:id="d001l3374" n="3374">quant les secort li rois Hennris,</l>
                <l xml:id="d001l3375" n="3375">qui a chascus d'els dous envoie</l>
                <l xml:id="d001l3376" n="3376">set cent mars [d'argent] en menoie.</l>
                <l xml:id="d001l3377" n="3377">Mais mult lor ot corte duree,</l>
                <l xml:id="d001l3378" n="3378">que chascus ot sa part donee</l>
                <l xml:id="d001l3379" n="3379">ainz qu'i ve[n]ist au chief del mois.</l>
                <l xml:id="d001l3380" n="3380">Lors refist a prendre li rois</l>
                <l xml:id="d001l3381" n="3381">quatre vint mars toz de fin or</l>
                <l xml:id="d001l3382" n="3382">qu'il fist peser en son tresor,</l>
                <l xml:id="d001l3383" n="3383">s'en tramist quarante a chascun,</l>
                <l xml:id="d001l3384" n="3384">mais bien convenissent a l'un,</l>
                <l xml:id="d001l3385" n="3385">qu'en mai[n]s de quinze jorn assez</l>
                <l xml:id="d001l3386" n="3386">rot chascuns toz les suens donez.</l>
                <l xml:id="d001l3387" n="3387">Quant li rois vit la meission,</l>
                <l xml:id="d001l3388" n="3388">qu'avoirs ne li avoit foison</l>
                <l xml:id="d001l3389" n="3389">ne rien qui lor saüst doner,</l>
                <l xml:id="d001l3390" n="3390">del doner o laissa ester,</l>
                <l xml:id="d001l3391" n="3391">que beaus chanter a la feïe</l>
                <l xml:id="d001l3392" n="3392">enuie bien; et quant l'aïe</l>
                <l xml:id="d001l3393" n="3393">del roi fu fallie aus vasaus,</l>
                <l xml:id="d001l3394" n="3394">si mistrent en gage chevaus,</l>
                <l xml:id="d001l3395" n="3395">haubers, joiaus et robes beles,</l>
                <l xml:id="d001l3396" n="3396">palefroiz [et] roncins et seles, (c. 59v)</l>
                <l xml:id="d001l3397" n="3397">si que vaillant un sol denier</l>
                <l xml:id="d001l3398" n="3398">ne lor remest a engachier</l>
                <l xml:id="d001l3399" n="3399">de tant d'ernois cum chascuns ot,</l>
                <l xml:id="d001l3400" n="3400">que chascuns mult bel lo menot;</l>
                <l xml:id="d001l3401" n="3401">et quant chascuns n'ot mais o prendre</l>
                <l xml:id="d001l3402" n="3402">avoir que il puisse despendre,</l>
                <l xml:id="d001l3403" n="3403">si lor covint covent faillir</l>
                <l xml:id="d001l3404" n="3404">et vers les hostes a mentir.</l>
                <l xml:id="d001l3405" n="3405">Et li cuens, qui mult sot, s'apense:</l>
                <l xml:id="d001l3406" n="3406">dedenz son cuer mult tost porpense</l>
                <l xml:id="d001l3407" n="3407">veoir coment metre poirroit.</l>
                <l xml:id="d001l3408" n="3408">Ses hostes une fille avoit</l>
                <l xml:id="d001l3409" n="3409">qui n'estoit ancor mariee,</l>
                <l xml:id="d001l3410" n="3410">mais ele senbloit une fee,</l>
                <l xml:id="d001l3411" n="3411">que mult avoit grant beauté fine.</l>
                <l xml:id="d001l3412" n="3412">N'ot plus enfanz que la meschine</l>
                <l xml:id="d001l3413" n="3413">ses peres, [si] l'avoit mult chiere,</l>
                <l xml:id="d001l3414" n="3414">que riches fu de grant maniere;</l>
                <l xml:id="d001l3415" n="3415">a Londres n'ot borgeis plus riche,</l>
                <l xml:id="d001l3416" n="3416">[et] li cuens, que soit mult de briche,</l>
                <l xml:id="d001l3417" n="3417">lo traist a consel une part.</l>
                <l xml:id="d001l3418" n="3418">«Hostes», fait il, «se Deus me gart,</l>
                <l xml:id="d001l3419" n="3419">mult me plaist vostre conpaignie;</l>
                <l xml:id="d001l3420" n="3420">de mon estre mult grant partie</l>
                <l xml:id="d001l3421" n="3421">vos voil dire et descovrir;</l>
                <l xml:id="d001l3422" n="3422">aprés iert a vostre plaisir,</l>
                <l xml:id="d001l3423" n="3423">o del faire o del laisier,</l>
                <l xml:id="d001l3424" n="3424">de ce que ci vos voil preier.</l>
                <l xml:id="d001l3425" n="3425">Beaus hostes gentis et corteis, (c. 60r)</l>
                <l xml:id="d001l3426" n="3426">de Borges sui, filz d'un borgeis,</l>
                <l xml:id="d001l3427" n="3427">mais de chevaliers fu ma mere;</l>
                <l xml:id="d001l3428" n="3428">por ce fu loé a mon pere</l>
                <l xml:id="d001l3429" n="3429">que il me feïst adober.</l>
                <l xml:id="d001l3430" n="3430">Chevaliers sui, nel puis neier;</l>
                <l xml:id="d001l3431" n="3431">mais mal dehait chevalerie,</l>
                <l xml:id="d001l3432" n="3432">que trop m'a costé la folie;</l>
                <l xml:id="d001l3433" n="3433">mult en ai despendu et mis.</l>
                <l xml:id="d001l3434" n="3434">S'ariers estoie en mon païs,</l>
                <l xml:id="d001l3435" n="3435">ja mes n'iroge en lou estrange;</l>
                <l xml:id="d001l3436" n="3436">enz me metroie ariers el change,</l>
                <l xml:id="d001l3437" n="3437">tant que aüsse tot recovré</l>
                <l xml:id="d001l3438" n="3438">lo grant avoir que je ai doné.</l>
                <l xml:id="d001l3439" n="3439">En meins d'un an, ce sa ge bien,</l>
                <l xml:id="d001l3440" n="3440">ne puis ge meinz valoir de rien,</l>
                <l xml:id="d001l3441" n="3441">a la rente que nos avons</l>
                <l xml:id="d001l3442" n="3442">et al gaaing que nos faisons.</l>
                <l xml:id="d001l3443" n="3443">Hostes, s'il vos estoit loé</l>
                <l xml:id="d001l3444" n="3444">et vos vousist venir a gre,</l>
                <l xml:id="d001l3445" n="3445">a moillier vos demanderoie</l>
                <l xml:id="d001l3446" n="3446">vostre fille qu'ele fust moie;</l>
                <l xml:id="d001l3447" n="3447">si cuit que bien i seroit mise,</l>
                <l xml:id="d001l3448" n="3448">et ge en li, que bien aprise</l>
                <l xml:id="d001l3449" n="3449">la voi mult et bele et sage,</l>
                <l xml:id="d001l3450" n="3450">n'en li no conois nul folage;</l>
                <l xml:id="d001l3451" n="3451">et vos iestes bien enseignez,</l>
                <l xml:id="d001l3452" n="3452">hostes, si vos en conseilliez,</l>
                <l xml:id="d001l3453" n="3453">que mult voil a vos ajoster,</l>
                <l xml:id="d001l3454" n="3454">si ge le puis en vos trover». (c. 60v)</l>
                <l xml:id="d001l3455" n="3455">Li hostes li respont: «Biaus sire,</l>
                <l xml:id="d001l3456" n="3456">de ce que ge ci vos oi dire</l>
                <l xml:id="d001l3457" n="3457">vos rent et graces et mercis;</l>
                <l xml:id="d001l3458" n="3458">sachiez tel conseil en iert pris</l>
                <l xml:id="d001l3459" n="3459">que ja ne vos sera vee[e],</l>
                <l xml:id="d001l3460" n="3460">que bon fust ele onques nee</l>
                <l xml:id="d001l3461" n="3461">si par li puis tel filz conquerre.</l>
                <l xml:id="d001l3462" n="3462">Ja n'aiez vos avoir ne terre</l>
                <l xml:id="d001l3463" n="3463">mais que sol vostre cors tot blos,</l>
                <l xml:id="d001l3464" n="3464">si ert ele bien messe en vos,</l>
                <l xml:id="d001l3465" n="3465">sol qu'ester voilez a mesure</l>
                <l xml:id="d001l3466" n="3466">que de doner non aiez cure».</l>
                <l xml:id="d001l3467" n="3467">«He! beaus hostes, qu'avez vos dit?</l>
                <l xml:id="d001l3468" n="3468">Par icel Deu que lo mont fit,</l>
                <l xml:id="d001l3469" n="3469">mielz ameroie desconfés</l>
                <l xml:id="d001l3470" n="3470">morir que donasse ja mes</l>
                <l xml:id="d001l3471" n="3471">en lou o me tort a folie,</l>
                <l xml:id="d001l3472" n="3472">car qui avoir puet manantie</l>
                <l xml:id="d001l3473" n="3473">si est serviz et honorez,</l>
                <l xml:id="d001l3474" n="3474">ne povres hom n'iert ja amez».</l>
                <l xml:id="d001l3475" n="3475">«Vos», fait li ostes, «dites voir,</l>
                <l xml:id="d001l3476" n="3476">que mal fu nez qui n'a avoir.</l>
                <l xml:id="d001l3477" n="3477">sire, ge m'en voil conseillier</l>
                <l xml:id="d001l3478" n="3478">de ceste afaire a ma moillier,</l>
                <l xml:id="d001l3479" n="3479">et s'ele loer nel voloit,</l>
                <l xml:id="d001l3480" n="3480">ja por ice non remandroit</l>
                <l xml:id="d001l3481" n="3481">que je ne face heir de vos;</l>
                <l xml:id="d001l3482" n="3482">ice sachiez tot a estros.</l>
                <l xml:id="d001l3483" n="3483">Mais ge cuit qu'ele en sera lie, (c. 61r)</l>
                <l xml:id="d001l3484" n="3484">et s'est bien droiz que ge li die».</l>
                <l xml:id="d001l3485" n="3485">Li cuens respont: «C'est bien a feire.</l>
                <l xml:id="d001l3486" n="3486">Alez, si m'en sachiez retraire</l>
                <l xml:id="d001l3487" n="3487">encor anuit vostre penser,</l>
                <l xml:id="d001l3488" n="3488">et que vos me voudroiz doner».</l>
                <l xml:id="d001l3489" n="3489">Li ostes monte en son solier;</l>
                <l xml:id="d001l3490" n="3490">illoques trova sa moillier,</l>
                <l xml:id="d001l3491" n="3491">qui un lai de soie ovrot.</l>
                <l xml:id="d001l3492" n="3492">Lez li s'asiet plus tost qu'il pot,</l>
                <l xml:id="d001l3493" n="3493">si li a conté son afaire,</l>
                <l xml:id="d001l3494" n="3494">qu'il voloit de sa fille faire.</l>
                <l xml:id="d001l3495" n="3495">Quant cele l'ot, sin fu mult lie</l>
                <l xml:id="d001l3496" n="3496">et dist: «Sire, nel laisiez mie</l>
                <l xml:id="d001l3497" n="3497">que il ne l'ait por nul avoir</l>
                <l xml:id="d001l3498" n="3498">que je ne vos poissons avoir,</l>
                <l xml:id="d001l3499" n="3499">que mult sera bien misse en lui».</l>
                <l xml:id="d001l3500" n="3500">Lors s'en sont acordé andui</l>
                <l xml:id="d001l3501" n="3501">qu'il li doignent mil mars d'argænt</l>
                <l xml:id="d001l3502" n="3502">a cel premier comenchament.</l>
                <l xml:id="d001l3503" n="3503">Atant s'en sont andui alé</l>
                <l xml:id="d001l3504" n="3504">au conte, si l'ont presenté</l>
                <l xml:id="d001l3505" n="3505">mil mars d'argent et la pulcele,</l>
                <l xml:id="d001l3506" n="3506">qui fu sage et cortoise et belle.</l>
                <l xml:id="d001l3507" n="3507">Li cuens andous les en mercie,</l>
                <l xml:id="d001l3508" n="3508">qui del refuser n'ot envie.</l>
                <l xml:id="d001l3509" n="3509">L'endemain a la maitinee</l>
                <l xml:id="d001l3510" n="3510">a la meschine esposee</l>
                <l xml:id="d001l3511" n="3511">au moster de Saint Nicholas,</l>
                <l xml:id="d001l3512" n="3512">et se manda eneslopas (c. 61v)</l>
                <l xml:id="d001l3513" n="3513">mon seignor Rubert qu'a lui viegne</l>
                <l xml:id="d001l3514" n="3514">a ses noces, si faire o degne.</l>
                <l xml:id="d001l3515" n="3515">Li mesages ne tarda mie,</l>
                <l xml:id="d001l3516" n="3516">ainz a fait sa mesagerie</l>
                <l xml:id="d001l3517" n="3517">ensi con li cuens li a dit.</l>
                <l xml:id="d001l3518" n="3518">Quant missire Robert l'oït,</l>
                <l xml:id="d001l3519" n="3519">si li respont: «Que dis tu? Va!</l>
                <l xml:id="d001l3520" n="3520">Dis tu donc que li cuens pris a</l>
                <l xml:id="d001l3521" n="3521">feme, ne noces voille faire?</l>
                <l xml:id="d001l3522" n="3522">Trop grant mençonge t'oi retraire!</l>
                <l xml:id="d001l3523" n="3523">Et quant sonjas tu icest songe?».</l>
                <l xml:id="d001l3524" n="3524">«Sire», fait il, «n'est pas mençonge,</l>
                <l xml:id="d001l3525" n="3525">que sis hostes li a donee</l>
                <l xml:id="d001l3526" n="3526">sa fille, si l'a esposee».</l>
                <l xml:id="d001l3527" n="3527">Quant missires Robert l'entent,</l>
                <l xml:id="d001l3528" n="3528">assez s'en rit, et mult sovent</l>
                <l xml:id="d001l3529" n="3529">s'en est seigniez de la merveille</l>
                <l xml:id="d001l3530" n="3530">que cil del conte se conseille.</l>
                <l xml:id="d001l3531" n="3531">«Ai! Deus», fait il, «del lecheor!</l>
                <l xml:id="d001l3532" n="3532">Mult s'entremet de grand folor</l>
                <l xml:id="d001l3533" n="3533">qui de rien se cuide a lui prendre,</l>
                <l xml:id="d001l3534" n="3534">qu'arein ne set on por or vendre» *</l>
                <l xml:id="d001l3535" n="3535">En son palefroi est montez,</l>
                <l xml:id="d001l3536" n="3536">s'en est a les noces alez;</l>
                <l xml:id="d001l3537" n="3537">et quand li cuens lo vit venir,</l>
                <l xml:id="d001l3538" n="3538">de rire ne se pot tenir,</l>
                <l xml:id="d001l3539" n="3539">ne missires Robert ausi.</l>
                <l xml:id="d001l3540" n="3540">Ensi, seignors, con ce vos di,</l>
                <l xml:id="d001l3541" n="3541">prist li cuens la filla au borgeis; (c. 62r)</l>
                <l xml:id="d001l3542" n="3542">ne tarda puis lo quart d'un meis</l>
                <l xml:id="d001l3543" n="3543">qu'il ot les mil mars receüz.</l>
                <l xml:id="d001l3544" n="3544">Si tost com il les ot eüz,</l>
                <l xml:id="d001l3545" n="3545">la moité Robert [en] envoie</l>
                <l xml:id="d001l3546" n="3546">maintenant, qui en ot grant joie,</l>
                <l xml:id="d001l3547" n="3547">qui mult en estoit covoitos</l>
                <l xml:id="d001l3548" n="3548">et de toz avoir sofraitos,</l>
                <l xml:id="d001l3549" n="3549">que tut ot despendu et mis.</l>
                <l xml:id="d001l3550" n="3550">Les cinc cent mars d'argent a pris;</l>
                <l xml:id="d001l3551" n="3551">lors refurent riches andui,</l>
                <l xml:id="d001l3552" n="3552">non pas de[l] lor, qui de l'autrui.</l>
                <l xml:id="d001l3553" n="3553">Mais pou lor dura la richece,</l>
                <l xml:id="d001l3554" n="3554">qu'il recomencent la largece</l>
                <l xml:id="d001l3555" n="3555">et lo despendre et lo doner</l>
                <l xml:id="d001l3556" n="3556">et lo plus a desbareter.</l>
                <l xml:id="d001l3557" n="3557">Et quand le borgés ice vit,</l>
                <l xml:id="d001l3558" n="3558">al conte vint, si li a dit:</l>
                <l xml:id="d001l3559" n="3559">«Sire», fait il, «vos m'i disistes,</l>
                <l xml:id="d001l3560" n="3560">quant [vos] ma fille me quesistes,</l>
                <l xml:id="d001l3561" n="3561">que metrïez avoir ensenble.</l>
                <l xml:id="d001l3562" n="3562">N'en faites rien, si con mei senble,</l>
                <l xml:id="d001l3563" n="3563">ainz lo vos voi a mal geter.</l>
                <l xml:id="d001l3564" n="3564">Trop me sot diable enchanter</l>
                <l xml:id="d001l3565" n="3565">quant je vos donai a oisor</l>
                <l xml:id="d001l3566" n="3566">ma belle fille Blancheflor,</l>
                <l xml:id="d001l3567" n="3567">quar bien sai que vostre largeche</l>
                <l xml:id="d001l3568" n="3568">la me metra a grant povrece;</l>
                <l xml:id="d001l3569" n="3569">et mar fust ele onques nee,</l>
                <l xml:id="d001l3570" n="3570">quant en tel lou l'ai marïee». (c. 62v)</l>
                <l xml:id="d001l3571" n="3571">«Beaus pere», fait li cuens, «merci!</l>
                <l xml:id="d001l3572" n="3572">laissiez ester et moi et li,</l>
                <l xml:id="d001l3573" n="3573">que vos ne me donastes mie</l>
                <l xml:id="d001l3574" n="3574">la largece, ne a ma vie</l>
                <l xml:id="d001l3575" n="3575">ne la me retoudrez vos pas.</l>
                <l xml:id="d001l3576" n="3576">Beaus peres, bien sachiez san gas</l>
                <l xml:id="d001l3577" n="3577">qu'a ma vie toz jorn donrai,</l>
                <l xml:id="d001l3578" n="3578">et toz jorn riches reserai».</l>
                <l xml:id="d001l3579" n="3579">«Riches serez?» fait li borgeis;</l>
                <l xml:id="d001l3580" n="3580">«Iche sera quant Deus li reis</l>
                <l xml:id="d001l3581" n="3581">non amera foi ne creanche,</l>
                <l xml:id="d001l3582" n="3582">et Provence conquerra Franche</l>
                <l xml:id="d001l3583" n="3583">par armes sans neguns content,</l>
                <l xml:id="d001l3584" n="3584">et or sera plus vil d'argent,</l>
                <l xml:id="d001l3585" n="3585">et Judas iert de pechiez quites,</l>
                <l xml:id="d001l3586" n="3586">quant ce sera que vos me dites».</l>
                <l xml:id="d001l3587" n="3587">Atant part de lui toz iriez</l>
                <l xml:id="d001l3588" n="3588">li borgeis et toz correciez;</l>
                <l xml:id="d001l3589" n="3589">et li cuens est remés riant,</l>
                <l xml:id="d001l3590" n="3590">qui poi prisoit mauvais sanblant.</l>
                <l xml:id="d001l3591" n="3591">Bien se baratot en la vile</l>
                <l xml:id="d001l3592" n="3592">quand li cuens n'Anfos de Seint Gile,</l>
                <l xml:id="d001l3593" n="3593">qui li chanlonjot en sa terre</l>
                <l xml:id="d001l3594" n="3594">un chastel, l'asailli de guerre.</l>
                <l xml:id="d001l3595" n="3595">En son païs a force faite,</l>
                <l xml:id="d001l3596" n="3596">une cité li out ja fraite,</l>
                <l xml:id="d001l3597" n="3597">et abatu quatre casteaus.</l>
                <l xml:id="d001l3598" n="3598">Serjans, jugleors et dancheaus</l>
                <l xml:id="d001l3599" n="3599">ont envoié cil de sa terre (c. 63r)</l>
                <l xml:id="d001l3600" n="3600">en toz païs lo conte querre.</l>
                <l xml:id="d001l3601" n="3601">Uns dancheus qui l'alot querant</l>
                <l xml:id="d001l3602" n="3602">est venuz a Londres errant.</l>
                <l xml:id="d001l3603" n="3603">Marchabruns ot non li mesages,</l>
                <l xml:id="d001l3604" n="3604">qui mult par fu corteis et sages;</l>
                <l xml:id="d001l3605" n="3605">trovere fu mult de grant pris;</l>
                <l xml:id="d001l3606" n="3606">bien le conuit li rois Henris,</l>
                <l xml:id="d001l3607" n="3607">qu'assez l'ot en sa cort veü.</l>
                <l xml:id="d001l3608" n="3608">Atant as le vos descendu</l>
                <l xml:id="d001l3609" n="3609">le messagier del pallefroi</l>
                <l xml:id="d001l3610" n="3610">davant lo grant palais lo roi.</l>
                <l xml:id="d001l3611" n="3611">Amont monte par les degrez</l>
                <l xml:id="d001l3612" n="3612">et, quant fu el paleis montez,</l>
                <l xml:id="d001l3613" n="3613">lo roi trove as deis seant,</l>
                <l xml:id="d001l3614" n="3614">sil va salüer maintenant.</l>
                <l xml:id="d001l3615" n="3615">«Bien vegnanz», fait li rois Henris,</l>
                <l xml:id="d001l3616" n="3616">«Marchabruns, soiez el païs!</l>
                <l xml:id="d001l3617" n="3617">Bien vos savez soifrir de nos.</l>
                <l xml:id="d001l3618" n="3618">Et de quel terre venez vos?»</l>
                <l xml:id="d001l3619" n="3619">Cil respont: «Sire, de Poito,</l>
                <l xml:id="d001l3620" n="3620">d'une terre don mult me lo,</l>
                <l xml:id="d001l3621" n="3621">que maint bien i m'avra l'on fait.</l>
                <l xml:id="d001l3622" n="3622">Mais or est trop menee a lait</l>
                <l xml:id="d001l3623" n="3623">la terre, et cil païs tuit,</l>
                <l xml:id="d001l3624" n="3624">que li cuens n'Anfos la destruit:</l>
                <l xml:id="d001l3625" n="3625">n'i laisse mur ne aut clochier</l>
                <l xml:id="d001l3626" n="3626">ne fort chastel a desrochier,</l>
                <l xml:id="d001l3627" n="3627">vile ne borde ne maison,</l>
                <l xml:id="d001l3628" n="3628">que tot n'o mete a carbon». (c. 63v)</l>
                <l xml:id="d001l3629" n="3629">«Marchabruns», ce respont li rois,</l>
                <l xml:id="d001l3630" n="3630">«que fait donc li buens cuens Jofrois?</l>
                <l xml:id="d001l3631" n="3631">Ne se puet il vers lui defendre,</l>
                <l xml:id="d001l3632" n="3632">quant voit ensi ses chasteus prendre</l>
                <l xml:id="d001l3633" n="3633">et sa terre c'on li confont?»</l>
                <l xml:id="d001l3634" n="3634">E Marchabruns au roi respont:</l>
                <l xml:id="d001l3635" n="3635">«Sire, se Deus me beneïe,</l>
                <l xml:id="d001l3636" n="3636">li buens cuens Jofroiz n'i est mie.</l>
                <l xml:id="d001l3637" n="3637">Plus a d'un an, ce m'est avis,</l>
                <l xml:id="d001l3638" n="3638">que il s'en enbla del païs,</l>
                <l xml:id="d001l3639" n="3639">ne puis n'aprist l'ons rien de lui,</l>
                <l xml:id="d001l3640" n="3640">s'en ont el païs gran ennui.</l>
                <l xml:id="d001l3641" n="3641">Envoié ont maint messagier</l>
                <l xml:id="d001l3642" n="3642">cil del païs por lui cerchier,</l>
                <l xml:id="d001l3643" n="3643">e moi en ont envoié chai;</l>
                <l xml:id="d001l3644" n="3644">ne sai si riens en aprendrai</l>
                <l xml:id="d001l3645" n="3645">a vos ne en ceste contree».</l>
                <l xml:id="d001l3646" n="3646">Ainz qu'aüst sa raison finee,</l>
                <l xml:id="d001l3647" n="3647">entre li cuens par lo palais,</l>
                <l xml:id="d001l3648" n="3648">qui portoit un faucon montais.</l>
                <l xml:id="d001l3649" n="3649">Si tost con Marchabrun lo vit,</l>
                <l xml:id="d001l3650" n="3650">lo conoit bien. Au roi a dit:</l>
                <l xml:id="d001l3651" n="3651">«Sire», fait il, «veez le lai,</l>
                <l xml:id="d001l3652" n="3652">le truan que en tel esmai</l>
                <l xml:id="d001l3653" n="3653">laisse toz cels de son païs!».</l>
                <l xml:id="d001l3654" n="3654">«Gabes tu?», fait li rois Henris.</l>
                <l xml:id="d001l3655" n="3655">«Sire, ge non: se Deus me vaille,</l>
                <l xml:id="d001l3656" n="3656">c'est li cuens de Poitiers senz faille!».</l>
                <l xml:id="d001l3657" n="3657">Quant li rois l'ot, joie en ot grant; (c. 64r)</l>
                <l xml:id="d001l3658" n="3658">vers lo conte corrut riant,</l>
                <l xml:id="d001l3659" n="3659">si li a ses braz au col mis;</l>
                <l xml:id="d001l3660" n="3660">puis li a dit: «Vos estes bris,</l>
                <l xml:id="d001l3661" n="3661">sire truant, si vos donreis</l>
                <l xml:id="d001l3662" n="3662">l'avoir vostre pere au borgeis!».</l>
                <l xml:id="d001l3663" n="3663">Lors fu li cuens toz esperduz,</l>
                <l xml:id="d001l3664" n="3664">quar bien sot qu'il fu coneüz,</l>
                <l xml:id="d001l3665" n="3665">que Marchabruns el palais vit,</l>
                <l xml:id="d001l3666" n="3666">de cui sot que son estre ot dit.</l>
                <l xml:id="d001l3667" n="3667">Mult par [l']en a li cuens laidi</l>
                <l xml:id="d001l3668" n="3668">por ce que il l'ot descovri.</l>
                <l xml:id="d001l3669" n="3669">Cent foiz l'apela lecheor</l>
                <l xml:id="d001l3670" n="3670">et faus menestral traïtor;</l>
                <l xml:id="d001l3671" n="3671">et Marchabruns li laisa dire,</l>
                <l xml:id="d001l3672" n="3672">et en aprés li respont: «Sire,</l>
                <l xml:id="d001l3673" n="3673">laissez or mes vostre tenchon,</l>
                <l xml:id="d001l3674" n="3674">que je ne la pris un boton.</l>
                <l xml:id="d001l3675" n="3675">Mauvais cuens lainiers et chatis,</l>
                <l xml:id="d001l3676" n="3676">que fais tu en cestui païs?</l>
                <l xml:id="d001l3677" n="3677">Li cuens n'Anfos ja te destruit</l>
                <l xml:id="d001l3678" n="3678">tote ta terre jor et nuit;</l>
                <l xml:id="d001l3679" n="3679">tu n'as ville ne fermeté</l>
                <l xml:id="d001l3680" n="3680">que il nen ait arse et brusé,</l>
                <l xml:id="d001l3681" n="3681">fors che Poitiers tot solement.</l>
                <l xml:id="d001l3682" n="3682">Certes mult te fusse plus gent</l>
                <l xml:id="d001l3683" n="3683">que tu defendisses ta terre</l>
                <l xml:id="d001l3684" n="3684">que cha fusses folie querre».</l>
                <l xml:id="d001l3685" n="3685">«Marchabruns», ce respont li cuens,</l>
                <l xml:id="d001l3686" n="3686">«nos referons les chasteaus buens, (c. 64v)</l>
                <l xml:id="d001l3687" n="3687">qu'assez avons avoir et pieire,</l>
                <l xml:id="d001l3688" n="3688">et li areine rest legiere</l>
                <l xml:id="d001l3689" n="3689">mult a troveir en mon païs;</l>
                <l xml:id="d001l3690" n="3690">et si danz Anfos m'a sorpris</l>
                <l xml:id="d001l3691" n="3691">d'ardoir ma terre par outrage,</l>
                <l xml:id="d001l3692" n="3692">encor i puet avoir damage».</l>
                <l xml:id="d001l3693" n="3693">Mult fu del conte liez li rois,</l>
                <l xml:id="d001l3694" n="3694">et mult se poina que cortois</l>
                <l xml:id="d001l3695" n="3695">de lui servir et honorer.</l>
                <l xml:id="d001l3696" n="3696">Ne se puet mais li cuens celer,</l>
                <l xml:id="d001l3697" n="3697">que de lui la novele sort</l>
                <l xml:id="d001l3698" n="3698">par la cité et par la cort;</l>
                <l xml:id="d001l3699" n="3699">par tot ont apris et seü</l>
                <l xml:id="d001l3700" n="3700">que ce li cuens de Poitiers fu</l>
                <l xml:id="d001l3701" n="3701">qui tant ot doné el païs</l>
                <l xml:id="d001l3702" n="3702">or et argent et vair et gris.</l>
                <l xml:id="d001l3703" n="3703">Et quant la novele ot aprise</l>
                <l xml:id="d001l3704" n="3704">icele que a feme ot prise</l>
                <l xml:id="d001l3705" n="3705">li cuens, lors oïssoiz grant plor</l>
                <l xml:id="d001l3706" n="3706">a l'ostel lo conte cel jor:</l>
                <l xml:id="d001l3707" n="3707">la fille ploroit et la mere.</l>
                <l xml:id="d001l3708" n="3708">Qui veïst la chiere del peire</l>
                <l xml:id="d001l3709" n="3709">bien lo tenisse a desconfit,</l>
                <l xml:id="d001l3710" n="3710">c'onques hom plus grant duel ne fit,</l>
                <l xml:id="d001l3711" n="3711">quar bien sot que desmarïee</l>
                <l xml:id="d001l3712" n="3712">fu sa fille et desvirgenee,</l>
                <l xml:id="d001l3713" n="3713">quar ce pas sanblant non estoit</l>
                <l xml:id="d001l3714" n="3714">que li buens cuens qui tant valoit</l>
                <l xml:id="d001l3715" n="3715">deignast avoir itel moillier, (c. 65r)</l>
                <l xml:id="d001l3716" n="3716">fille de vilain renevier.</l>
                <l xml:id="d001l3717" n="3717">Li cuens ne voust plus tarder mie,</l>
                <l xml:id="d001l3718" n="3718">por la novele qu'ot oïe,</l>
                <l xml:id="d001l3719" n="3719">qu'il non alast en son païs;</l>
                <l xml:id="d001l3720" n="3720">et quant ce vit li rois Henris</l>
                <l xml:id="d001l3721" n="3721">que le conte aler en convient,</l>
                <l xml:id="d001l3722" n="3722">iriez i fu et a lui vient,</l>
                <l xml:id="d001l3723" n="3723">si li a dit: «Biaus sire cuens,</l>
                <l xml:id="d001l3724" n="3724">mult par m'aviez fait de mes buens,</l>
                <l xml:id="d001l3725" n="3725">que par vos ai tot mon voloir</l>
                <l xml:id="d001l3726" n="3726">de ma guerre que suoil avoir;</l>
                <l xml:id="d001l3727" n="3727">mult bien et bel m'avez servi,</l>
                <l xml:id="d001l3728" n="3728">s'est bien droit qu'il vos soit meri.</l>
                <l xml:id="d001l3729" n="3729">Faites prendre or et argent</l>
                <l xml:id="d001l3730" n="3730">et riches pailes d'orïent,</l>
                <l xml:id="d001l3731" n="3731">que tant vos en ferai doner</l>
                <l xml:id="d001l3732" n="3732">con vos ja en voudrez porter.</l>
                <l xml:id="d001l3733" n="3733">Si volez terre ne chasteaus,</l>
                <l xml:id="d001l3734" n="3734">seit vos en donrai de[s] plus beaus</l>
                <l xml:id="d001l3735" n="3735">et des meillors de mon païs,</l>
                <l xml:id="d001l3736" n="3736">que mult vos aim, beaus dolz amis».</l>
                <l xml:id="d001l3737" n="3737">Quant li cuens l'ot, si l'en mercie</l>
                <l xml:id="d001l3738" n="3738">et dist: «Sire, nen prendrai mie</l>
                <l xml:id="d001l3739" n="3739">a ceste foiz vostre avoir,</l>
                <l xml:id="d001l3740" n="3740">tant que ge vos vigne veoir</l>
                <l xml:id="d001l3741" n="3741">une autre foiz en ceste terre;</l>
                <l xml:id="d001l3742" n="3742">mais sol itant vos voil requerre,</l>
                <l xml:id="d001l3743" n="3743">et pri ancor par grant merci,</l>
                <l xml:id="d001l3744" n="3744">qu'a ma feme doniez mari (c. 65v)</l>
                <l xml:id="d001l3745" n="3745">et haut ome de grant afaire,</l>
                <l xml:id="d001l3746" n="3746">car mout me vendroit a contraire</l>
                <l xml:id="d001l3747" n="3747">se vilans la prendoit a feme;</l>
                <l xml:id="d001l3748" n="3748">ainz voil que soit toz jorn mais dame,</l>
                <l xml:id="d001l3749" n="3749">quar mult par est preuz et senee,</l>
                <l xml:id="d001l3750" n="3750">et se autement est marïe[e],</l>
                <l xml:id="d001l3751" n="3751">mult avrez fait ma volenté,</l>
                <l xml:id="d001l3752" n="3752">et mult vos en savrai bon gre».</l>
                <l xml:id="d001l3753" n="3753">Lors li dit li rois et afie</l>
                <l xml:id="d001l3754" n="3754">que por riens ne laira [il] mie</l>
                <l xml:id="d001l3755" n="3755">qu'il ne la marit autement,</l>
                <l xml:id="d001l3756" n="3756">et li cuens grant merci l'en rant.</l>
                <l xml:id="d001l3757" n="3757">Le congié pren del roi Henri,</l>
                <l xml:id="d001l3758" n="3758">et missire Robert ausi;</l>
                <l xml:id="d001l3759" n="3759">lors sunt monté, [et] si s'en vont.</l>
                <l xml:id="d001l3760" n="3760">mais puis que Deus forma le mont</l>
                <l xml:id="d001l3761" n="3761">ne fu graindre dolors menee</l>
                <l xml:id="d001l3762" n="3762">que cil firent de la contree</l>
                <l xml:id="d001l3763" n="3763">quant ces dous en virent aler,</l>
                <l xml:id="d001l3764" n="3764">que tant lor soloient doner</l>
                <l xml:id="d001l3765" n="3765">robes, palefroi et deniers</l>
                <l xml:id="d001l3766" n="3766">et beles armes et destriers</l>
                <l xml:id="d001l3767" n="3767">et main bel autre riche ator;</l>
                <l xml:id="d001l3768" n="3768">maint en plorerent de dolor.</l>
                <l xml:id="d001l3769" n="3769">Ici me fait l'estoire entendre</l>
                <l xml:id="d001l3770" n="3770">que bien sot son convent atendre</l>
                <l xml:id="d001l3771" n="3771">li rois de celi marier;</l>
                <l xml:id="d001l3772" n="3772">ne la voist mie oblïer,</l>
                <l xml:id="d001l3773" n="3773">mais l'a tost maintena[n]t donee (c. 66r)</l>
                <l xml:id="d001l3774" n="3774">a un conte de la contree</l>
                <l xml:id="d001l3775" n="3775">que il avoit desirité.</l>
                <l xml:id="d001l3776" n="3776">Por li li rendit son conté,</l>
                <l xml:id="d001l3777" n="3777">et tant en outre li dona</l>
                <l xml:id="d001l3778" n="3778">que cil a feme l'esposa;</l>
                <l xml:id="d001l3779" n="3779">puis fu haute dame barnesse</l>
                <l xml:id="d001l3780" n="3780">et de mainte ville contesse.</l>
                <l xml:id="d001l3781" n="3781">Ici la vos lairai ester,</l>
                <l xml:id="d001l3782" n="3782">si revoil del conte parler,</l>
                <l xml:id="d001l3783" n="3783">qui del roi ot le congié pris.</l>
                <l xml:id="d001l3784" n="3784">Ne vost pas hensir del païs</l>
                <l xml:id="d001l3785" n="3785">ne oltre passer la marine</l>
                <l xml:id="d001l3786" n="3786">qu'il ne veïst la preuz reïne</l>
                <l xml:id="d001l3787" n="3787">Halis, la belle d'Engleterre,</l>
                <l xml:id="d001l3788" n="3788">que maint bien fist por pris conquerre.</l>
                <l xml:id="d001l3789" n="3789">Ensi com desus tot lo mont</l>
                <l xml:id="d001l3790" n="3790">de toz les cristïens qui sont</l>
                <l xml:id="d001l3791" n="3791">est li apostoiles de Rome,</l>
                <l xml:id="d001l3792" n="3792">n'el mont n[en] a nul plus aut home,</l>
                <l xml:id="d001l3793" n="3793">ausi fu la reïne Halis,</l>
                <l xml:id="d001l3794" n="3794">que sus totes dames de pris</l>
                <l xml:id="d001l3795" n="3795">porta valor et seignorie,</l>
                <l xml:id="d001l3796" n="3796">s'en trai l'estoire a garantie.</l>
                <l xml:id="d001l3797" n="3797">A une mult noble cité</l>
                <l xml:id="d001l3798" n="3798">c'on apeloit a Bevrelé</l>
                <l xml:id="d001l3799" n="3799">fu la reïne a [e]stage,</l>
                <l xml:id="d001l3800" n="3800">qui fu preuz et cortoise et sage;</l>
                <l xml:id="d001l3801" n="3801">iloec li cuens veoir la voit.</l>
                <l xml:id="d001l3802" n="3802">Tant a erré a grant esplait (c. 66v)</l>
                <l xml:id="d001l3803" n="3803">qu'il est a Bevreulé venuz.</l>
                <l xml:id="d001l3804" n="3804">Ja mais n'iert teus joies veüz</l>
                <l xml:id="d001l3805" n="3805">com la reïne au conte fit,</l>
                <l xml:id="d001l3806" n="3806">que riens si volentiers ne vit.</l>
                <l xml:id="d001l3807" n="3807">En une grant chanbre perine</l>
                <l xml:id="d001l3808" n="3808">fu li cuens delez la reïne;</l>
                <l xml:id="d001l3809" n="3809">lez une suer au roi Henri</l>
                <l xml:id="d001l3810" n="3810">qui n'avoit mie encor mari</l>
                <l xml:id="d001l3811" n="3811">s'est missires Robert assis,</l>
                <l xml:id="d001l3812" n="3812">qui mult fu de toz bien apris.</l>
                <l xml:id="d001l3813" n="3813">La reïne a dit au conte:</l>
                <l xml:id="d001l3814" n="3814">«Sire truant, n'avez vos onte,</l>
                <l xml:id="d001l3815" n="3815">qui plus d'un an tot a devis</l>
                <l xml:id="d001l3816" n="3816">avez esté e[n] cest païs</l>
                <l xml:id="d001l3817" n="3817">n[e] encor ne m'avez veüe?</l>
                <l xml:id="d001l3818" n="3818">Si ja Deus vos face aiue,</l>
                <l xml:id="d001l3819" n="3819">dites moi, si nel celez mie,</l>
                <l xml:id="d001l3820" n="3820">coment vos prist iceste envie</l>
                <l xml:id="d001l3821" n="3821">d'ensi venir en cest païs</l>
                <l xml:id="d001l3822" n="3822">que fuissiez truanz et faidis?»</l>
                <l xml:id="d001l3823" n="3823">Li cuens respont a le reïne:</l>
                <l xml:id="d001l3824" n="3824">«Dame», fait il, «verité fine</l>
                <l xml:id="d001l3825" n="3825">vos en dirai de ceste afaire,</l>
                <l xml:id="d001l3826" n="3826">si nel vois [ge] onques retraire</l>
                <l xml:id="d001l3827" n="3827">a nule rien del mont carnal;</l>
                <l xml:id="d001l3828" n="3828">mais tant vos conois a leial</l>
                <l xml:id="d001l3829" n="3829">qu'ass[e]z le vos dei bien conter,</l>
                <l xml:id="d001l3830" n="3830">que vos m'en savreiz bien celer.</l>
                <l xml:id="d001l3831" n="3831">Dame, a la feste seint Joan (c. 67r)</l>
                <l xml:id="d001l3832" n="3832">qui [fu] avant ier ot un an,</l>
                <l xml:id="d001l3833" n="3833">tinc cort a Poitiers ma cité.</l>
                <l xml:id="d001l3834" n="3834">La nuit, quant aümes sopé,</l>
                <l xml:id="d001l3835" n="3835">entra par mun palaiz marbrin</l>
                <l xml:id="d001l3836" n="3836">uns serjant mult beaus de grant fin.</l>
                <l xml:id="d001l3837" n="3837">Cil serjant vint par lo palais,</l>
                <l xml:id="d001l3838" n="3838">et dui vaslet vindrent apreis,</l>
                <l xml:id="d001l3839" n="3839">et porterent cil dui doncel</l>
                <l xml:id="d001l3840" n="3840">un escrin d'ivoire mult bel.</l>
                <l xml:id="d001l3841" n="3841">Li serjant qui alot davant</l>
                <l xml:id="d001l3842" n="3842">de cel escrin me fist presant</l>
                <l xml:id="d001l3843" n="3843">de par sa dame, et ge li dis:</l>
                <l xml:id="d001l3844" n="3844">“Qui est ta dame, beaus amis?”.</l>
                <l xml:id="d001l3845" n="3845">Il respondi qu'il ne savoit.</l>
                <l xml:id="d001l3846" n="3846">Ge pris l'escrin, que beaus estoit;</l>
                <l xml:id="d001l3847" n="3847">tot plain lo trovai de joiaus,</l>
                <l xml:id="d001l3848" n="3848">de mult riches et de mult beaus;</l>
                <l xml:id="d001l3849" n="3849">ne les oi pas bien regardez</l>
                <l xml:id="d001l3850" n="3850">que li serjanz s'en fu enblez</l>
                <l xml:id="d001l3851" n="3851">de moi, s'en oi mult grant enui,</l>
                <l xml:id="d001l3852" n="3852">c'onques puis n'apris riens de lui.</l>
                <l xml:id="d001l3853" n="3853">Por ce si me prist cor d'errer,</l>
                <l xml:id="d001l3854" n="3854">ne ja mais ne cuida finer</l>
                <l xml:id="d001l3855" n="3855">d'aler par tot lo mont errant</l>
                <l xml:id="d001l3856" n="3856">tant que saüse voirement</l>
                <l xml:id="d001l3857" n="3857">qui m'avoit les joiaus donez.</l>
                <l xml:id="d001l3858" n="3858">Si ge ne fusse descelez,</l>
                <l xml:id="d001l3859" n="3859">ne ge n'aüsse ci apris</l>
                <l xml:id="d001l3860" n="3860">les noveles de mon païs, (c. 67v)</l>
                <l xml:id="d001l3861" n="3861">certes tant errasse par tot</l>
                <l xml:id="d001l3862" n="3862">que gel saüse tot del bot».</l>
                <l xml:id="d001l3863" n="3863">«Coment?», fait ele, «est ce vertez</l>
                <l xml:id="d001l3864" n="3864">que vos par itel rien alez,</l>
                <l xml:id="d001l3865" n="3865">ne qu'ariers en vostre contree</l>
                <l xml:id="d001l3866" n="3866">ne tornesoiz tant que trovee</l>
                <l xml:id="d001l3867" n="3867">eüsseiz celi que ços fit?».</l>
                <l xml:id="d001l3868" n="3868">«Dame, c'est voirs», li cuens a dit.</l>
                <l xml:id="d001l3869" n="3869">«Sire, se por ce i alez»,</l>
                <l xml:id="d001l3870" n="3870">fait ele, «mult bien faïssez,</l>
                <l xml:id="d001l3871" n="3871">et bon gre avoir vos en doit</l>
                <l xml:id="d001l3872" n="3872">cele dame, queus qu'ele soit,</l>
                <l xml:id="d001l3873" n="3873">que vos aliez ensi querant.</l>
                <l xml:id="d001l3874" n="3874">Si vos veïez le serjant</l>
                <l xml:id="d001l3875" n="3875">qui les joiaus vos aporta,</l>
                <l xml:id="d001l3876" n="3876">[re]conoistr[ï]ez le vos ja?».</l>
                <l xml:id="d001l3877" n="3877">«Oïl, dame, mon esciant!».</l>
                <l xml:id="d001l3878" n="3878">Et la reïne maintenant</l>
                <l xml:id="d001l3879" n="3879">a son chanberleng demandé.</l>
                <l xml:id="d001l3880" n="3880">Cil vient; li cuens a regardé;</l>
                <l xml:id="d001l3881" n="3881">bien lo conut, s'a dit a li:</l>
                <l xml:id="d001l3882" n="3882">«Dame, fait il, veez lo ci,</l>
                <l xml:id="d001l3883" n="3883">lo serjant qui de moi s'anbla</l>
                <l xml:id="d001l3884" n="3884">et qui les joiaus m'aporta;</l>
                <l xml:id="d001l3885" n="3885">ce est li lerres voirement</l>
                <l xml:id="d001l3886" n="3886">qui de l'escrin me fist present».</l>
                <l xml:id="d001l3887" n="3887">Quant la reïne ce oït,</l>
                <l xml:id="d001l3888" n="3888">riant au conte respondit</l>
                <l xml:id="d001l3889" n="3889">et dit: «Sire, ce n'est il mie. (c. 68r)</l>
                <l xml:id="d001l3890" n="3890">Mespris avez ceste feïe,</l>
                <l xml:id="d001l3891" n="3891">que c'est mis carberlens Tierris,</l>
                <l xml:id="d001l3892" n="3892">que onc n'eissit de cest païs».</l>
                <l xml:id="d001l3893" n="3893">«Ma dame», fait li cuens, «merci!</l>
                <l xml:id="d001l3894" n="3894">Ne dites mais, quar bien vos di</l>
                <l xml:id="d001l3895" n="3895">que ce est il, n'i a fallance;</l>
                <l xml:id="d001l3896" n="3896">bien lo conois a la senblance,</l>
                <l xml:id="d001l3897" n="3897">ne desdires nïent [n'i] vaut.</l>
                <l xml:id="d001l3898" n="3898">Mais dites moi, se Deus vos saut,</l>
                <l xml:id="d001l3899" n="3899">si ge ai cele dame trovee</l>
                <l xml:id="d001l3900" n="3900">par cui issi de ma contree,</l>
                <l xml:id="d001l3901" n="3901">quar ce m'est vis tot a estros,</l>
                <l xml:id="d001l3902" n="3902">ma dame, que ce soiez vos</l>
                <l xml:id="d001l3903" n="3903">qui m'envoiastes les joiaus</l>
                <l xml:id="d001l3904" n="3904">a ma cort par les dous donceaus</l>
                <l xml:id="d001l3905" n="3905">et par cest serjanz que voi ci,</l>
                <l xml:id="d001l3906" n="3906">que ge cuit bien avoir choisi.</l>
                <l xml:id="d001l3907" n="3907">Et puis que Deus m'a mis en voie</l>
                <l xml:id="d001l3908" n="3908">de trover ce que ge querroie,</l>
                <l xml:id="d001l3909" n="3909">dame, si m'en dites le voire</l>
                <l xml:id="d001l3910" n="3910">et tal rien que je puisse croire».</l>
                <l xml:id="d001l3911" n="3911">La reïne respont: «Beaus sire,</l>
                <l xml:id="d001l3912" n="3912">pois che verté vos en oi dire,</l>
                <l xml:id="d001l3913" n="3913">ne vos en doi pas plus mentir:</l>
                <l xml:id="d001l3914" n="3914">por voir sui cele sanz faillir</l>
                <l xml:id="d001l3915" n="3915">qui lo present vos fis a faire</l>
                <l xml:id="d001l3916" n="3916">en Poitiers en vostre repaire;</l>
                <l xml:id="d001l3917" n="3917">quar mis corrages bien savoit,</l>
                <l xml:id="d001l3918" n="3918">al bien c'on de vos me disoit, (c. 68v)</l>
                <l xml:id="d001l3919" n="3919">que quant on vos avroit doné</l>
                <l xml:id="d001l3920" n="3920">les joiaus, voiant tel barné,</l>
                <l xml:id="d001l3921" n="3921">et que vos n'avrïez saü</l>
                <l xml:id="d001l3922" n="3922">dont il vos estoient venu,</l>
                <l xml:id="d001l3923" n="3923">que vos voudriez maintenant</l>
                <l xml:id="d001l3924" n="3924">errer par tot le monde tant</l>
                <l xml:id="d001l3925" n="3925">que lo voir aüsiez apris,</l>
                <l xml:id="d001l3926" n="3926">et je pensai qu'en cest païs</l>
                <l xml:id="d001l3927" n="3927">vendriez tost par aventure,</l>
                <l xml:id="d001l3928" n="3928">et ge sor tote criature</l>
                <l xml:id="d001l3929" n="3929">avoie talant dos veoir.</l>
                <l xml:id="d001l3930" n="3930">Or en a Deus fait mon voloir</l>
                <l xml:id="d001l3931" n="3931">tot ensi con ge disiroie.</l>
                <l xml:id="d001l3932" n="3932">Certes s'en a mes cuers grant joie!».</l>
                <l xml:id="d001l3933" n="3933">«Dame», fait il, «Deus le vos mire,</l>
                <l xml:id="d001l3934" n="3934">ice que je vos oi ci dire,</l>
                <l xml:id="d001l3935" n="3935">et l'onor que faites m'avez!</l>
                <l xml:id="d001l3936" n="3936">Et si volentiers me veez,</l>
                <l xml:id="d001l3937" n="3937">si resaciez bien a estros</l>
                <l xml:id="d001l3938" n="3938">que je revoi volentiers vos,</l>
                <l xml:id="d001l3939" n="3939">et s'aim mielz de vos entresait</l>
                <l xml:id="d001l3940" n="3940">que vos m'aiez lo present fait</l>
                <l xml:id="d001l3941" n="3941">que de dame qui soit el monde,</l>
                <l xml:id="d001l3942" n="3942">si com il clot a la reonde;</l>
                <l xml:id="d001l3943" n="3943">et puis qu'ensi m'avez doné</l>
                <l xml:id="d001l3944" n="3944">vostre joiaus et honoré,</l>
                <l xml:id="d001l3945" n="3945">si vos pri, dame, bonement</l>
                <l xml:id="d001l3946" n="3946">que je que as joiaus apent</l>
                <l xml:id="d001l3947" n="3947">me dongniez ancor, si vos pleit. (c. 69r)</l>
                <l xml:id="d001l3948" n="3948">Adonc si m'avrez tot refait</l>
                <l xml:id="d001l3949" n="3949">de joie et de bone aventure</l>
                <l xml:id="d001l3950" n="3950">desor tote autre criature».</l>
                <l xml:id="d001l3951" n="3951">Cele respont: «Que volez vos?</l>
                <l xml:id="d001l3952" n="3952">Hardïement dites lo nos,</l>
                <l xml:id="d001l3953" n="3953">que ja non i avra delaie</l>
                <l xml:id="d001l3954" n="3954">en chouse del mont que je aie,</l>
                <l xml:id="d001l3955" n="3955">si ele vos vient a voloir,</l>
                <l xml:id="d001l3956" n="3956">que bien ne la poisiez avoir».</l>
                <l xml:id="d001l3957" n="3957">«Dame», fait il, «v[ost]re merci!</l>
                <l xml:id="d001l3958" n="3958">Savez donc de que ge vos pri?</l>
                <l xml:id="d001l3959" n="3959">Que vos me dongniez vostre amor,</l>
                <l xml:id="d001l3960" n="3960">par tel covent que a nul jor</l>
                <l xml:id="d001l3961" n="3961">ne fache que vostre voloir.</l>
                <l xml:id="d001l3962" n="3962">Si vos avient, sanz decevoir,</l>
                <l xml:id="d001l3963" n="3963">mon cuer, ma dame, afiance,</l>
                <l xml:id="d001l3964" n="3964">que mult par velt vostre acointance.</l>
                <l xml:id="d001l3965" n="3965">Et por Deu, dame, amez moi!</l>
                <l xml:id="d001l3966" n="3966">Ge le vos lo par bone foi,</l>
                <l xml:id="d001l3967" n="3967">quar ge ne sai home vivant</l>
                <l xml:id="d001l3968" n="3968">qui tant vos sache bonement</l>
                <l xml:id="d001l3969" n="3969">servir ne amer d'amor fine</l>
                <l xml:id="d001l3970" n="3970">com ge ferai, franche reïne.</l>
                <l xml:id="d001l3971" n="3971">Liges et sers tote ma vie</l>
                <l xml:id="d001l3972" n="3972">m'otroi en vostre segnorie,</l>
                <l xml:id="d001l3973" n="3973">de cuer leial senz repantir,</l>
                <l xml:id="d001l3974" n="3974">por faire tot vostre plaisir».</l>
                <l xml:id="d001l3975" n="3975">«Et ge», fait ele, «vos recei</l>
                <l xml:id="d001l3976" n="3976">a ami, et par bone fei (c. 69v)</l>
                <l xml:id="d001l3977" n="3977">vos doing et mon cuer et m'amor.</l>
                <l xml:id="d001l3978" n="3978">Certes si vos faiz grant honor,</l>
                <l xml:id="d001l3979" n="3979">c'onques mais ne vois escouter</l>
                <l xml:id="d001l3980" n="3980">home qui me preiast d'amer,</l>
                <l xml:id="d001l3981" n="3981">mais vos doi ge faire et dire</l>
                <l xml:id="d001l3982" n="3982">tot vostre plaisir, biaus douz sire,</l>
                <l xml:id="d001l3983" n="3983">que par vos fui ge honoree</l>
                <l xml:id="d001l3984" n="3984">del grant lait don m'avoit blasmee</l>
                <l xml:id="d001l3985" n="3985">li seneschaus fel de put aire,</l>
                <l xml:id="d001l3986" n="3986">que je vos vi recreant faire;</l>
                <l xml:id="d001l3987" n="3987">et des lor en cha que che fu,</l>
                <l xml:id="d001l3988" n="3988">si avez puis mon cor eü,</l>
                <l xml:id="d001l3989" n="3989">que mult par vos ai puis amé,</l>
                <l xml:id="d001l3990" n="3990">quar mei feïstes tel bonté;</l>
                <l xml:id="d001l3991" n="3991">et si ai puis pensé sovant</l>
                <l xml:id="d001l3992" n="3992">que si ge cha a mon vivant</l>
                <l xml:id="d001l3993" n="3993">devoie amer, que vos amasse,</l>
                <l xml:id="d001l3994" n="3994">et que [ge] m'amor vos donasse,</l>
                <l xml:id="d001l3995" n="3995">quar savoie tot a devise</l>
                <l xml:id="d001l3996" n="3996">que mult seroit bien en vos mise.</l>
                <l xml:id="d001l3997" n="3997">Por ce la vos ai ci donee,</l>
                <l xml:id="d001l3998" n="3998">m'amor, que ge vos ai gardee</l>
                <l xml:id="d001l3999" n="3999">mult leialment trosqu'al jor d'oi,</l>
                <l xml:id="d001l4000" n="4000">si c'onques part n'en fis autrui</l>
                <l xml:id="d001l4001" n="4001">for que a vos, que mult ai chier,</l>
                <l xml:id="d001l4002" n="4002">de cui ge fai mon chivalier;</l>
                <l xml:id="d001l4003" n="4003">et si ne vos menerai mie</l>
                <l xml:id="d001l4004" n="4004">par delai ne par tricherie,</l>
                <l xml:id="d001l4005" n="4005">ensi con meinent lor amis (c. 70r)</l>
                <l xml:id="d001l4006" n="4006">ces pluisors dames tricheris;</l>
                <l xml:id="d001l4007" n="4007">ainz avroiz de moi tel solaz</l>
                <l xml:id="d001l4008" n="4008">qu'encor anuit entre vos braz</l>
                <l xml:id="d001l4009" n="4009">geirrai nue a vos, amis;</l>
                <l xml:id="d001l4010" n="4010">quar n'aime pas bien, ce m'est vis,</l>
                <l xml:id="d001l4011" n="4011">cele qui entent a fauser,</l>
                <l xml:id="d001l4012" n="4012">ne qui fait sun ami muser;</l>
                <l xml:id="d001l4013" n="4013">mais vos non i musereiz mie,</l>
                <l xml:id="d001l4014" n="4014">que trové avez tel amie</l>
                <l xml:id="d001l4015" n="4015">qui mult iert a vostre voleir,</l>
                <l xml:id="d001l4016" n="4016">sanz mentir et sans deceveir».</l>
                <l xml:id="d001l4017" n="4017">Quant li cuens entent la rayson,</l>
                <l xml:id="d001l4018" n="4018">et qui fu donc liez, se il non?</l>
                <l xml:id="d001l4019" n="4019">Si toz le mont li fust donez,</l>
                <l xml:id="d001l4020" n="4020">ne fust il pas si liez d'assez</l>
                <l xml:id="d001l4021" n="4021">com il fu quant vit de s'amie</l>
                <l xml:id="d001l4022" n="4022">que ensi vers lui s'umelie.</l>
                <l xml:id="d001l4023" n="4023">«Dame», fait il, «bien sai et voi</l>
                <l xml:id="d001l4024" n="4024">que vos m'amez par bone foi,</l>
                <l xml:id="d001l4025" n="4025">quar tot je que ge oïr voil</l>
                <l xml:id="d001l4026" n="4026">et vos me dites sans orgoil.</l>
                <l xml:id="d001l4027" n="4027">Por ce pri Deu par son plaisir</l>
                <l xml:id="d001l4028" n="4028">qu'a vos me laist a gre servir,</l>
                <l xml:id="d001l4029" n="4029">que certes bien doit l'en amer</l>
                <l xml:id="d001l4030" n="4030">si riche tresor et garder</l>
                <l xml:id="d001l4031" n="4031">com vos estes, ma douce amie,</l>
                <l xml:id="d001l4032" n="4032">c'on nel perde par sa folie.</l>
                <l xml:id="d001l4033" n="4033">Ja par ice ne vos perdrai,</l>
                <l xml:id="d001l4034" n="4034">quar ja a nul jor ne ferai (c. 70v)</l>
                <l xml:id="d001l4035" n="4035">negune riens qui vos desplace,</l>
                <l xml:id="d001l4036" n="4036">ne ja Deus ne doint que je face!</l>
                <l xml:id="d001l4037" n="4037">Ma dame, por Deu, or pensez</l>
                <l xml:id="d001l4038" n="4038">que li granz biens me soit donez</l>
                <l xml:id="d001l4039" n="4039">que vos m'avez anoit promis».</l>
                <l xml:id="d001l4040" n="4040">«Volentiers», fait ele, «amis.</l>
                <l xml:id="d001l4041" n="4041">Savez donc que vos covient faire?</l>
                <l xml:id="d001l4042" n="4042">Vostre lit vos ferai a faire</l>
                <l xml:id="d001l4043" n="4043">en ceste sale anquenuit;</l>
                <l xml:id="d001l4044" n="4044">et quant seront endormi tuit,</l>
                <l xml:id="d001l4045" n="4045">e ge vendrai a vos gesir,</l>
                <l xml:id="d001l4046" n="4046">quar ne porrïez pas venir</l>
                <l xml:id="d001l4047" n="4047">en ma chanbre par nul sanblant</l>
                <l xml:id="d001l4048" n="4048">que ne lo saüst maintenant</l>
                <l xml:id="d001l4049" n="4049">cele dame qu'est sor lo roi,</l>
                <l xml:id="d001l4050" n="4050">qu'en ma chanbre gist davant moi,</l>
                <l xml:id="d001l4051" n="4051">ne de li ne voudroie mie</l>
                <l xml:id="d001l4052" n="4052">que lo saüst; quant endormie</l>
                <l xml:id="d001l4053" n="4053">sera, et ge a vos vandrai</l>
                <l xml:id="d001l4054" n="4054">tot maintenant senz nul delai».</l>
                <l xml:id="d001l4055" n="4055">«Dame», fait il, «si con vos plait.</l>
                <l xml:id="d001l4056" n="4056">Or pensez donc que bien soit fait!».</l>
                <l xml:id="d001l4057" n="4057">«Ce», fait ele, «est tot atorné».</l>
                <l xml:id="d001l4058" n="4058">La nuit, quant [il] orent sopé,</l>
                <l xml:id="d001l4059" n="4059">fist faire dous liz la reïne</l>
                <l xml:id="d001l4060" n="4060">en sa aute sale perine,</l>
                <l xml:id="d001l4061" n="4061">et si ot comandé et dit</l>
                <l xml:id="d001l4062" n="4062">que long a long fusent li lit:</l>
                <l xml:id="d001l4063" n="4063">a ués lo conte firent l'on, (c. 71r)</l>
                <l xml:id="d001l4064" n="4064">e l'autre a ués son conpaignon,</l>
                <l xml:id="d001l4065" n="4065">mon seignor Robert, qui mult sot;</l>
                <l xml:id="d001l4066" n="4066">mais li cuens bien celé li ot</l>
                <l xml:id="d001l4067" n="4067">l'enplaidement de la reïne,</l>
                <l xml:id="d001l4068" n="4068">quar riens ni li dist del covine.</l>
                <l xml:id="d001l4069" n="4069">En cele sale la nuit jurent;</l>
                <l xml:id="d001l4070" n="4070">et quant li cirge amorté furent,</l>
                <l xml:id="d001l4071" n="4071">li cuens veilla, qui atendoit</l>
                <l xml:id="d001l4072" n="4072">s'amie qui venir devoit</l>
                <l xml:id="d001l4073" n="4073">ensi con ele plaidé l'ot;</l>
                <l xml:id="d001l4074" n="4074">mais pas si tost venir ne pot,</l>
                <l xml:id="d001l4075" n="4075">quar encor veillot la pucelle,</l>
                <l xml:id="d001l4076" n="4076">la suer lo roi, qui mult fu belle,</l>
                <l xml:id="d001l4077" n="4077">s'atendoit qu'ele s'endormist;</l>
                <l xml:id="d001l4078" n="4078">et li cuens en son lit se gist,</l>
                <l xml:id="d001l4079" n="4079">qui l'atendoit, mes mult s'esmaie</l>
                <l xml:id="d001l4080" n="4080">quant il voit qu'ele tant delaie.</l>
                <l xml:id="d001l4081" n="4081">En son lit se torne sovent,</l>
                <l xml:id="d001l4082" n="4082">tremble, fremist et s'i [e]stent;</l>
                <l xml:id="d001l4083" n="4083">oreille, escoute a la feïe.</l>
                <l xml:id="d001l4084" n="4084">Bien cuide avoir fause enpleidie,</l>
                <l xml:id="d001l4085" n="4085">quar cil qui atent toz jor dote</l>
                <l xml:id="d001l4086" n="4086">tant qu'il ait sa promesse tote.</l>
                <l xml:id="d001l4087" n="4087">Encor n'estoit pas endormis</l>
                <l xml:id="d001l4088" n="4088">missires Robert, ainz a mis</l>
                <l xml:id="d001l4089" n="4089">son chief fors del lit, si escoute:</l>
                <l xml:id="d001l4090" n="4090">oït li conte qui se voute</l>
                <l xml:id="d001l4091" n="4091">par mi son lit o il gisoit,</l>
                <l xml:id="d001l4092" n="4092">com cil que dormir ne pooit. (c. 71v)</l>
                <l xml:id="d001l4093" n="4093">Quant il l'oït en tel fresine,</l>
                <l xml:id="d001l4094" n="4094">si pensa bien que la reïne</l>
                <l xml:id="d001l4095" n="4095">li avoit done[e] s'amor</l>
                <l xml:id="d001l4096" n="4096">et qu'il le veroit ainz le jor,</l>
                <l xml:id="d001l4097" n="4097">que lo seir ot sanblant veuz</l>
                <l xml:id="d001l4098" n="4098">a qu'il s'estoit aperceüz,</l>
                <l xml:id="d001l4099" n="4099">et regart doulz floriz de joie,</l>
                <l xml:id="d001l4100" n="4100">que Amors menoit droite voie,</l>
                <l xml:id="d001l4101" n="4101">et Haliz s'en redona song,</l>
                <l xml:id="d001l4102" n="4102">quar estoient tant lon a long;</l>
                <l xml:id="d001l4103" n="4103">et a l'esveil en qu'il estoit,</l>
                <l xml:id="d001l4104" n="4104">bien sot de voir qu'il atendoit</l>
                <l xml:id="d001l4105" n="4105">la reïne, o ele lui;</l>
                <l xml:id="d001l4106" n="4106">et se il asemblent andui,</l>
                <l xml:id="d001l4107" n="4107">mult par se tient a desconfiz</l>
                <l xml:id="d001l4108" n="4108">se il ne seit l'asenbleïz.</l>
                <l xml:id="d001l4109" n="4109">Sovent escoute s'ele vient,</l>
                <l xml:id="d001l4110" n="4110">o si li cuens encor la tient.</l>
                <l xml:id="d001l4111" n="4111">Quant voit li cuens que tant demore,</l>
                <l xml:id="d001l4112" n="4112">si est levez de son lit sore;</l>
                <l xml:id="d001l4113" n="4113">vers l'uis de la chanbre s'en vait</l>
                <l xml:id="d001l4114" n="4114">por escouter que ele fait,</l>
                <l xml:id="d001l4115" n="4115">se ele dort o se ele veille.</l>
                <l xml:id="d001l4116" n="4116">A l'uis s'en vint, sovent oreille,</l>
                <l xml:id="d001l4117" n="4117">mais ne puet riens oïr dedanz,</l>
                <l xml:id="d001l4118" n="4118">s'en est en son cuer mult dolanz,</l>
                <l xml:id="d001l4119" n="4119">et missires Robert oït</l>
                <l xml:id="d001l4120" n="4120">qu'il estoit levez de son lit.</l>
                <l xml:id="d001l4121" n="4121">Plus tost qu'il puet se leve sus, (c. 72r)</l>
                <l xml:id="d001l4122" n="4122">si est mult coiement venus</l>
                <l xml:id="d001l4123" n="4123">au lit lo conte, si se couche</l>
                <l xml:id="d001l4124" n="4124">soz lo covertor en la couche.</l>
                <l xml:id="d001l4125" n="4125">Li cuens ennoia del gaitier,</l>
                <l xml:id="d001l4126" n="4126">si torne en son lit couchier;</l>
                <l xml:id="d001l4127" n="4127">forment la reïne blasma.</l>
                <l xml:id="d001l4128" n="4128">En son lit tasta, s'i trova</l>
                <l xml:id="d001l4129" n="4129">mon seignor Robert, qui ronflot</l>
                <l xml:id="d001l4130" n="4130">con s'il dormist, mais il veillot.</l>
                <l xml:id="d001l4131" n="4131">«Et tu, qui es», li cuens a dit,</l>
                <l xml:id="d001l4132" n="4132">«qui ci te gis?» Cil respondit:</l>
                <l xml:id="d001l4133" n="4133">«Et je sui ge! Volez vos rien?»</l>
                <l xml:id="d001l4134" n="4134">«Vos?» fait li cuens, «Or estes bien!</l>
                <l xml:id="d001l4135" n="4135">N'est ce mis liz o vos gisez?»</l>
                <l xml:id="d001l4136" n="4136">«Vostre?» fait il, «Autre querez,</l>
                <l xml:id="d001l4137" n="4137">qu'en cestui n'aviez vos nïent,</l>
                <l xml:id="d001l4138" n="4138">ainz cuit qu'est miens, mon escient,</l>
                <l xml:id="d001l4139" n="4139">tant con ceste noit durara,</l>
                <l xml:id="d001l4140" n="4140">et demain autrui resera!».</l>
                <l xml:id="d001l4141" n="4141">«Coment?» fait li cuens, «Est ce gas,</l>
                <l xml:id="d001l4142" n="4142">que ce li miens lit non est pas?</l>
                <l xml:id="d001l4143" n="4143">Certes ce ne puis ge cuider.</l>
                <l xml:id="d001l4144" n="4144">Levez vos, laissez moi couchier!»</l>
                <l xml:id="d001l4145" n="4145">Et missires Robert respont:</l>
                <l xml:id="d001l4146" n="4146">«Par celui qui forma le mont,</l>
                <l xml:id="d001l4147" n="4147">sire cuens, trop avez beü,</l>
                <l xml:id="d001l4148" n="4148">o vos avez lo sens perdu,</l>
                <l xml:id="d001l4149" n="4149">quar cuidez ce vostre liz soit!</l>
                <l xml:id="d001l4150" n="4150">Mult ma[l] gari cuens qui tant boit, (c. 72v)</l>
                <l xml:id="d001l4151" n="4151">que fous se fait sovent sembler!</l>
                <l xml:id="d001l4152" n="4152">Alez dormir, laisiez m'ester,</l>
                <l xml:id="d001l4153" n="4153">qu'or vencrïez toz cels qui sont</l>
                <l xml:id="d001l4154" n="4154">de veillier trop! Lai plus amont</l>
                <l xml:id="d001l4155" n="4155">est vostre liz, si lo querrez!».</l>
                <l xml:id="d001l4156" n="4156">Et li cuens s'est lors apensez,</l>
                <l xml:id="d001l4157" n="4157">si cuida bien avoir mespris.</l>
                <l xml:id="d001l4158" n="4158">Tant a par mi la sale quis</l>
                <l xml:id="d001l4159" n="4159">l'autre lit qu[e] il l'a trové;</l>
                <l xml:id="d001l4160" n="4160">dedenz s'est couché tot soé.</l>
                <l xml:id="d001l4161" n="4161">La reïne maudit sovent,</l>
                <l xml:id="d001l4162" n="4162">quar cuide bien veraiement</l>
                <l xml:id="d001l4163" n="4163">qu'ele l'ait gabé entresait;</l>
                <l xml:id="d001l4164" n="4164">mais ele n'avoit riens mesfait,</l>
                <l xml:id="d001l4165" n="4165">ainz estoit del delai marrie.</l>
                <l xml:id="d001l4166" n="4166">Ensi tost con fu endormie</l>
                <l xml:id="d001l4167" n="4167">la pucelle, et la reïne</l>
                <l xml:id="d001l4168" n="4168">afuble un mantel d'ermine,</l>
                <l xml:id="d001l4169" n="4169">si ist de la canbre a celee</l>
                <l xml:id="d001l4170" n="4170">et vint en la sale pavee,</l>
                <l xml:id="d001l4171" n="4171">si s'en vait vers lo lit tot droit</l>
                <l xml:id="d001l4172" n="4172">o missires Robert gisoit;</l>
                <l xml:id="d001l4173" n="4173">et quant il ot que ele vient,</l>
                <l xml:id="d001l4174" n="4174">el lit se drece, et si tient</l>
                <l xml:id="d001l4175" n="4175">les braz overz, si la receit;</l>
                <l xml:id="d001l4176" n="4176">mes pas de rien ne s'aperceit</l>
                <l xml:id="d001l4177" n="4177">la bele a la clere fachon</l>
                <l xml:id="d001l4178" n="4178">que ce fusse se li cuens non.</l>
                <l xml:id="d001l4179" n="4179">El lit la met entre ses braz. (c. 73r)</l>
                <l xml:id="d001l4180" n="4180">Des or avra par son porchaz,</l>
                <l xml:id="d001l4181" n="4181">s'il velt, assez de son voloir.</l>
                <l xml:id="d001l4182" n="4182">Non mist mie a nonchaloir</l>
                <l xml:id="d001l4183" n="4183">ne l'acoler ne lo baisier,</l>
                <l xml:id="d001l4184" n="4184">ainz se sot mult bien [a]aisier.</l>
                <l xml:id="d001l4185" n="4185">Aprés a sa main sor li traite,</l>
                <l xml:id="d001l4186" n="4186">si la trova par cors bien faite,</l>
                <l xml:id="d001l4187" n="4187">hanches plus soeves que glace;</l>
                <l xml:id="d001l4188" n="4188">et lors ne set il que il face,</l>
                <l xml:id="d001l4189" n="4189">quar s'il enguigne son seignor,</l>
                <l xml:id="d001l4190" n="4190">si set bien que ja mais nul jor,</l>
                <l xml:id="d001l4191" n="4191">se il lo set, par nul sanblant</l>
                <l xml:id="d001l4192" n="4192">ne l'amera an son vivant;</l>
                <l xml:id="d001l4193" n="4193">et si por ce son seignor pert,</l>
                <l xml:id="d001l4194" n="4194">si set et voit tot en apert</l>
                <l xml:id="d001l4195" n="4195">que ja mais tel seignor n'avra</l>
                <l xml:id="d001l4196" n="4196">a toz le[s] jorn que il vivra,</l>
                <l xml:id="d001l4197" n="4197">qui tant l'amoit de fin' amor;</l>
                <l xml:id="d001l4198" n="4198">et bien reset que la meillor</l>
                <l xml:id="d001l4199" n="4199">dame del mont et la plus franche</l>
                <l xml:id="d001l4200" n="4200">et la plus bele et la plus blanche</l>
                <l xml:id="d001l4201" n="4201">et cele o plus a de solaz</l>
                <l xml:id="d001l4202" n="4202">tient tote nue entre ses braz;</l>
                <l xml:id="d001l4203" n="4203">si ne set qu'il en doie dire,</l>
                <l xml:id="d001l4204" n="4204">ne lo meillor des jous eslire,</l>
                <l xml:id="d001l4205" n="4205">quar andui sunt fort angoisos,</l>
                <l xml:id="d001l4206" n="4206">sin est li vassaus mult dotos,</l>
                <l xml:id="d001l4207" n="4207">se il son buen seignor perdra</l>
                <l xml:id="d001l4208" n="4208">o si la reïne laira, (c. 73v)</l>
                <l xml:id="d001l4209" n="4209">qui tant par fu bele et senee</l>
                <l xml:id="d001l4210" n="4210">et de toz biens pleine et conblee.</l>
                <l xml:id="d001l4211" n="4211">E vos, qu'en feïssoiz, seignor?</l>
                <l xml:id="d001l4212" n="4212">A toz vos pri par grant amor</l>
                <l xml:id="d001l4213" n="4213">que chascuns son penser en die,</l>
                <l xml:id="d001l4214" n="4214">qu'il en feïst a la fenie,</l>
                <l xml:id="d001l4215" n="4215">s'il fust en leu o cil estoit</l>
                <l xml:id="d001l4216" n="4216">qui la reïne Alis tenoit.</l>
                <l xml:id="d001l4217" n="4217">Puis redira ge mon corage</l>
                <l xml:id="d001l4218" n="4218">aprés vos tuit, qui estes sage.</l>
                <l xml:id="d001l4219" n="4219">Des or, seignors, avez vos dit?</l>
                <l xml:id="d001l4220" n="4220">Or me rescoutez un petit,</l>
                <l xml:id="d001l4221" n="4221">si vos dirai, se Deus me vaille,</l>
                <l xml:id="d001l4222" n="4222">ce que g'en feïsse sanz faille:</l>
                <l xml:id="d001l4223" n="4223">si ge eusse des seignors mil,</l>
                <l xml:id="d001l4224" n="4224">si ne tornasse pas un fil</l>
                <l xml:id="d001l4225" n="4225">en lor corroz contre tel rien.</l>
                <l xml:id="d001l4226" n="4226">Si l'endemain en un lïen</l>
                <l xml:id="d001l4227" n="4227">en deüsse estre pris menez,</l>
                <l xml:id="d001l4228" n="4228">si fust ités ma voluntez:</l>
                <l xml:id="d001l4229" n="4229">qu'a la reïne me tornasse</l>
                <l xml:id="d001l4230" n="4230">et tot lo mont por li laissasse.</l>
                <l xml:id="d001l4231" n="4231">Mais cil nen ot pas mon corage,</l>
                <l xml:id="d001l4232" n="4232">que mult ot sofrant cuer et sage,</l>
                <l xml:id="d001l4233" n="4233">n'a riens n'avoit si grant amor</l>
                <l xml:id="d001l4234" n="4234">con il avoit a son seignor,</l>
                <l xml:id="d001l4235" n="4235">si nel velt por rien perdre mie,</l>
                <l xml:id="d001l4236" n="4236">ainz dist: «Dame, ceste feïe</l>
                <l xml:id="d001l4237" n="4237">avez del tot convent failli, (c. 74r)</l>
                <l xml:id="d001l4238" n="4238">ce m'est sanblant, vers vostre ami,</l>
                <l xml:id="d001l4239" n="4239">quant deüssiez venir a lui</l>
                <l xml:id="d001l4240" n="4240">et vos venistes a altrui,</l>
                <l xml:id="d001l4241" n="4241">a moi, et lui faites muser!</l>
                <l xml:id="d001l4242" n="4242">Mais ge le vos voil amener:</l>
                <l xml:id="d001l4243" n="4243">onques mais hom si grant amor</l>
                <l xml:id="d001l4244" n="4244">ne cuit que feïst son seignor</l>
                <l xml:id="d001l4245" n="4245">com ge li faz, et nequedant</l>
                <l xml:id="d001l4246" n="4246">vanter m'en puis d'or en avant</l>
                <l xml:id="d001l4247" n="4247">que ge ai baisié, c'est verté fine,</l>
                <l xml:id="d001l4248" n="4248">del monde la meillor reïne».</l>
                <l xml:id="d001l4249" n="4249">Lors fu cele si esbaïe,</l>
                <l xml:id="d001l4250" n="4250">quant ele ot la parole oïe,</l>
                <l xml:id="d001l4251" n="4251">c'onques riens respondre ne sot.</l>
                <l xml:id="d001l4252" n="4252">Cil se lieve plus tost qu'il pot,</l>
                <l xml:id="d001l4253" n="4253">si est venuz au lit lo conte.</l>
                <l xml:id="d001l4254" n="4254">Son seignor bote, si li conte</l>
                <l xml:id="d001l4255" n="4255">que la reïne l'atendoit</l>
                <l xml:id="d001l4256" n="4256">en son lit, o venue estoit.</l>
                <l xml:id="d001l4257" n="4257">Quant li cuens l'ot, pas ne li grieve;</l>
                <l xml:id="d001l4258" n="4258">isnelement et tost se lieve.</l>
                <l xml:id="d001l4259" n="4259">Au lit s'en vait o fu la gente</l>
                <l xml:id="d001l4260" n="4260">que mult an son cuer atalente.</l>
                <l xml:id="d001l4261" n="4261">Lez li se couche, si l'enbrace;</l>
                <l xml:id="d001l4262" n="4262">baisier la velt, quant torz sa face</l>
                <l xml:id="d001l4263" n="4263">la reïne ensus de lui.</l>
                <l xml:id="d001l4264" n="4264">Et lors ot li cuens grant enui,</l>
                <l xml:id="d001l4265" n="4265">quar en son corage sot bien</l>
                <l xml:id="d001l4266" n="4266">que iree estoit d'aucune rien; (c. 74v)</l>
                <l xml:id="d001l4267" n="4267">si li a dit: «Ma dame chiere,</l>
                <l xml:id="d001l4268" n="4268">por quoi me faites vos tel chiere?</l>
                <l xml:id="d001l4269" n="4269">Ai ge donc vos nïent mesfait?</l>
                <l xml:id="d001l4270" n="4270">Certes nel cuit pas avoir fait!».</l>
                <l xml:id="d001l4271" n="4271">Cele respont qui fu irie, *</l>
                <l xml:id="d001l4272" n="4272">et dist: «Ja m'avez vos trahie,</l>
                <l xml:id="d001l4273" n="4273">sire vasaus, bien lo savez;</l>
                <l xml:id="d001l4274" n="4274">et des or mais que me querez?»</l>
                <l xml:id="d001l4275" n="4275">«Traïe, dame, et ge coment?</l>
                <l xml:id="d001l4276" n="4276">Certes non ai, mon escient!».</l>
                <l xml:id="d001l4277" n="4277">«Si avez! N'est ce traïsons</l>
                <l xml:id="d001l4278" n="4278">et murtres granz et mespri[s]ons</l>
                <l xml:id="d001l4279" n="4279">quant por vos meïstes autrui?</l>
                <l xml:id="d001l4280" n="4280">Certes mult en ai grant ennui;</l>
                <l xml:id="d001l4281" n="4281">mais tote rien puet on trahir.</l>
                <l xml:id="d001l4282" n="4282">Ja Deus ne vos en laist joïr,</l>
                <l xml:id="d001l4283" n="4283">ne ma dame sainte Marie,</l>
                <l xml:id="d001l4284" n="4284">que trop a en vos tricherie.</l>
                <l xml:id="d001l4285" n="4285">Torné m'avez a grant dolor</l>
                <l xml:id="d001l4286" n="4286">ce que ver vos avoie amor!</l>
                <l xml:id="d001l4287" n="4287">Voir dist li vilains entresait,</l>
                <l xml:id="d001l4288" n="4288">qu'or ai ge de bien fait col frait».</l>
                <l xml:id="d001l4289" n="4289">Et li cuens s'est lors apensez;</l>
                <l xml:id="d001l4290" n="4290">bien sot qu'il ot esté gabez.</l>
                <l xml:id="d001l4291" n="4291">«Dame», fait il, «por Deu merci,</l>
                <l xml:id="d001l4292" n="4292">que uns licheires m'a trahi!</l>
                <l xml:id="d001l4293" n="4293">Robert, qu'est pleins de trecherie,</l>
                <l xml:id="d001l4294" n="4294">m'a traï et vos, doce amie,</l>
                <l xml:id="d001l4295" n="4295">qu'anuit me levai de mon lit, (c. 75r)</l>
                <l xml:id="d001l4296" n="4296">et li lichieres si l'oït,</l>
                <l xml:id="d001l4297" n="4297">si s'ala en mon lit couchier</l>
                <l xml:id="d001l4298" n="4298">que ge nel soi; fist me cuider,</l>
                <l xml:id="d001l4299" n="4299">quant ge arieres repairai,</l>
                <l xml:id="d001l4300" n="4300">que ce estoit li miens liz lai,</l>
                <l xml:id="d001l4301" n="4301">et que ge avoie mespris;</l>
                <l xml:id="d001l4302" n="4302">et ge si fui toz esbaïs,</l>
                <l xml:id="d001l4303" n="4303">et cuidai que voir m'aüst dit,</l>
                <l xml:id="d001l4304" n="4304">si m'en alai en l'autre lit</l>
                <l xml:id="d001l4305" n="4305">gesir, et lui laisai el mien.</l>
                <l xml:id="d001l4306" n="4306">Plus n'en ai mesfait nuille rien,</l>
                <l xml:id="d001l4307" n="4307">dame, ver vos, bien le vos di.</l>
                <l xml:id="d001l4308" n="4308">Por Deu, s'aiez de moi merci!».</l>
                <l xml:id="d001l4309" n="4309">Quant la reine ce oït,</l>
                <l xml:id="d001l4310" n="4310">assez s'en rist, puis li a dit:</l>
                <l xml:id="d001l4311" n="4311">«Puis qu'ensi est, beaus douz amis,</l>
                <l xml:id="d001l4312" n="4312">ne vos en doi pas voloir pis,</l>
                <l xml:id="d001l4313" n="4313">ne ge ne fai, ainz vos pardon;</l>
                <l xml:id="d001l4314" n="4314">mais bien est laires qu'a leiron</l>
                <l xml:id="d001l4315" n="4315">puet enbler, et se vos savez,</l>
                <l xml:id="d001l4316" n="4316">vostre conpaing reset assez,</l>
                <l xml:id="d001l4317" n="4317">qu'anc mais ne vi tel lecheor!</l>
                <l xml:id="d001l4318" n="4318">Mais d'icel ne preng a iror</l>
                <l xml:id="d001l4319" n="4319">se il nos a andous gabez,</l>
                <l xml:id="d001l4320" n="4320">puis que vos coupes n'i avez».</l>
                <l xml:id="d001l4321" n="4321">Et li cuens forment l'en mercie,</l>
                <l xml:id="d001l4322" n="4322">qui mult ot de li grant envie.</l>
                <l xml:id="d001l4323" n="4323">Lors ont puis l'uns l'autre baisié;</l>
                <l xml:id="d001l4324" n="4324">des or sunt andui aesié. (c. 75v)</l>
                <l xml:id="d001l4325" n="4325">Rient et gabent et parolent,</l>
                <l xml:id="d001l4326" n="4326">sovent baisent, sovent acoilent,</l>
                <l xml:id="d001l4327" n="4327">sovenz d'amors lor cuers abeivrent</l>
                <l xml:id="d001l4328" n="4328">et de maus pensers les deiseivrent.</l>
                <l xml:id="d001l4329" n="4329">Mult ont joie, mult ont delit,</l>
                <l xml:id="d001l4330" n="4330">mult ont de lor voloir [el] lit.</l>
                <l xml:id="d001l4331" n="4331">Onques de si grant malvoilance</l>
                <l xml:id="d001l4332" n="4332">ne fu plus douce recordance</l>
                <l xml:id="d001l4333" n="4333">que cele fu. Ne pas ne sai,</l>
                <l xml:id="d001l4334" n="4334">ne rien de ce ne vos dirai,</l>
                <l xml:id="d001l4335" n="4335">se li cuens a s'amie o fit,</l>
                <l xml:id="d001l4336" n="4336">que n'estoie pas soz lo lit</l>
                <l xml:id="d001l4337" n="4337">ne delez, si n'en oï rien;</l>
                <l xml:id="d001l4338" n="4338">mais itant vos en di ge bien</l>
                <l xml:id="d001l4339" n="4339">que en lui ne remest il mie,</l>
                <l xml:id="d001l4340" n="4340">se il lo trovast en s'amie,</l>
                <l xml:id="d001l4341" n="4341">qu'il ne preïst sa joie entiere.</l>
                <l xml:id="d001l4342" n="4342">Tant conois ge [de] sa mainere:</l>
                <l xml:id="d001l4343" n="4343">que mult savoit, et la reïne</l>
                <l xml:id="d001l4344" n="4344">l'amoit de cuer et d'amor fine.</l>
                <l xml:id="d001l4345" n="4345">Or pais, seignors, si m'escoutez,</l>
                <l xml:id="d001l4346" n="4346">S'orreiz con ge sui bestornez!</l>
                <l xml:id="d001l4347" n="4347">Ne sai si muer o si ge vi,</l>
                <l xml:id="d001l4348" n="4348">ne sai que faz ne que ge di,</l>
                <l xml:id="d001l4349" n="4349">ne sai quant chant ne quant ge plor,</l>
                <l xml:id="d001l4350" n="4350">ne sai si ge ai joie o dolor,</l>
                <l xml:id="d001l4351" n="4351">ne sai quant je dorm ne quant veil,</l>
                <l xml:id="d001l4352" n="4352">ne sai quant ge cri ne conseil,</l>
                <l xml:id="d001l4353" n="4353">ne sai quant ge voi ne quant vien, (c. 76r)</l>
                <l xml:id="d001l4354" n="4354">ne sai quant ge ai o mal o bien,</l>
                <l xml:id="d001l4355" n="4355">ne sai quant ge ai o fain o seis,</l>
                <l xml:id="d001l4356" n="4356">o si sui vilains o corteis,</l>
                <l xml:id="d001l4357" n="4357">ne sai don sui ne de quel terre,</l>
                <l xml:id="d001l4358" n="4358">ne quant ge ai [ne] pais ne guerre,</l>
                <l xml:id="d001l4359" n="4359">ne sai si ge ai pere ne mere,</l>
                <l xml:id="d001l4360" n="4360">ne sai si ge ai soror ne frere,</l>
                <l xml:id="d001l4361" n="4361">ne sai si ge sui ome o beste,</l>
                <l xml:id="d001l4362" n="4362">ne sai si ge ai cors ne teste.</l>
                <l xml:id="d001l4363" n="4363">Mi braz me resenblent dous maces,</l>
                <l xml:id="d001l4364" n="4364">et li doi de mes mains limaces;</l>
                <l xml:id="d001l4365" n="4365">mi pié me resenblent chasteus,</l>
                <l xml:id="d001l4366" n="4366">et li ortels [i] sunt creneus.</l>
                <l xml:id="d001l4367" n="4367">Quant ge oi fame ne ome chanter,</l>
                <l xml:id="d001l4368" n="4368">si cuit oïr les lou usler;</l>
                <l xml:id="d001l4369" n="4369">chant d'estornel et d'oriol</l>
                <l xml:id="d001l4370" n="4370">et de merle et de roisinol,</l>
                <l xml:id="d001l4371" n="4371">de quinçon, d'aloe et d'aurés</l>
                <l xml:id="d001l4372" n="4372">me sanblent raines en marés.</l>
                <l xml:id="d001l4373" n="4373">Li pre me resenblent livieres,</l>
                <l xml:id="d001l4374" n="4374">et li bois et li puis riveres.</l>
                <l xml:id="d001l4375" n="4375">Ne sai que soit flors ne verdure,</l>
                <l xml:id="d001l4376" n="4376">que del jor cuit soit noit oscure.</l>
                <l xml:id="d001l4377" n="4377">Quant ge oi ome que vïele,</l>
                <l xml:id="d001l4378" n="4378">ne sai s'il corne o chalemele:</l>
                <l xml:id="d001l4379" n="4379">tuit estrument m'i sunt sauvage,</l>
                <l xml:id="d001l4380" n="4380">si m'a bestorné lo corage</l>
                <l xml:id="d001l4381" n="4381">une amor que ge ai servie.</l>
                <l xml:id="d001l4382" n="4382">Avoir cuidai leial amie (c. 76v)</l>
                <l xml:id="d001l4383" n="4383">et qui m'amasst de cuer verai,</l>
                <l xml:id="d001l4384" n="4384">quant ge cest romanz comenchai.</l>
                <l xml:id="d001l4385" n="4385">Or si m'a tot changiez l'afaire</l>
                <l xml:id="d001l4386" n="4386">que ne sai que g'en doie faire;</l>
                <l xml:id="d001l4387" n="4387">tot mon cuidier m'a fait faillir,</l>
                <l xml:id="d001l4388" n="4388">ne m'en sai mes en coi tenir</l>
                <l xml:id="d001l4389" n="4389">de nulle riens qu'ele me die;</l>
                <l xml:id="d001l4390" n="4390">tote ma joie m'est faillie;</l>
                <l xml:id="d001l4391" n="4391">tot m'a changié et bestorné.</l>
                <l xml:id="d001l4392" n="4392">Bien sai follement ai ovré,</l>
                <l xml:id="d001l4393" n="4393">quant ge nen ai sens ne memoire.</l>
                <l xml:id="d001l4394" n="4394">Or retornerai a l'estoire,</l>
                <l xml:id="d001l4395" n="4395">si vos en redirai avant;</l>
                <l xml:id="d001l4396" n="4396">ja nel lairai por mautalant,</l>
                <l xml:id="d001l4397" n="4397">que cest romanz voil a chief traire,</l>
                <l xml:id="d001l4398" n="4398">si ne voil ja mais autre faire,</l>
                <l xml:id="d001l4399" n="4399">que trop i ai travail et paine;</l>
                <l xml:id="d001l4400" n="4400">mais por savoir que en demeine</l>
                <l xml:id="d001l4401" n="4401">ai ma lengue, si faz ceste ovre,</l>
                <l xml:id="d001l4402" n="4402">o ge en bien trover m'esprove.</l>
                <l xml:id="d001l4403" n="4403">Seignors, bien avez oï tuit</l>
                <l xml:id="d001l4404" n="4404">coment li cuens a grant desduit</l>
                <l xml:id="d001l4405" n="4405">fu delez la reïne Halis.</l>
                <l xml:id="d001l4406" n="4406">Trois jors entiers, ce m'est avis,</l>
                <l xml:id="d001l4407" n="4407">sejorna en cele cité,</l>
                <l xml:id="d001l4408" n="4408">s'ot chascun jorn sa volenté</l>
                <l xml:id="d001l4409" n="4409">de li ensi com de s'amie,</l>
                <l xml:id="d001l4410" n="4410">qu'en cest' amor n'ot tricherie</l>
                <l xml:id="d001l4411" n="4411">ne fauseté, ainz fu mult fine. (c. 77r)</l>
                <l xml:id="d001l4412" n="4412">Au quart jorn prent de la reïne</l>
                <l xml:id="d001l4413" n="4413">congié, si se vait en sa terre,</l>
                <l xml:id="d001l4414" n="4414">o l'on le destregnoit de guerre.</l>
                <l xml:id="d001l4415" n="4415">Davant Poitiers, sa bone ville,</l>
                <l xml:id="d001l4416" n="4416">fu li cuens Anfos de Saint Gile,</l>
                <l xml:id="d001l4417" n="4417">qu'il l'ot asise tot entor.</l>
                <l xml:id="d001l4418" n="4418">Tant a chivauchié noit et jor</l>
                <l xml:id="d001l4419" n="4419">qu'il est en sa terre venuz.</l>
                <l xml:id="d001l4420" n="4420">Ne fu mie trop esperduz,</l>
                <l xml:id="d001l4421" n="4421">ainz manda par tot lo païs</l>
                <l xml:id="d001l4422" n="4422">a ses homes, a ses amis,</l>
                <l xml:id="d001l4423" n="4423">que tuit venissent tost a lui,</l>
                <l xml:id="d001l4424" n="4424">si les vengeroit de l'ennui</l>
                <l xml:id="d001l4425" n="4425">qu'il avoient por lui aü.</l>
                <l xml:id="d001l4426" n="4426">Lors sont li mesage moü,</l>
                <l xml:id="d001l4427" n="4427">et cil vindrent astivement</l>
                <l xml:id="d001l4428" n="4428">qui oïrent lo maindement.</l>
                <l xml:id="d001l4429" n="4429">En mei[n]s d'ons jorn, si con me senble,</l>
                <l xml:id="d001l4430" n="4430">mist bien [mil] chivaliers ensenble,</l>
                <l xml:id="d001l4431" n="4431">et de serjanz a pié troi mile;</l>
                <l xml:id="d001l4432" n="4432">et li cuens Anfos de Seint Gile</l>
                <l xml:id="d001l4433" n="4433">rot bien trois mile chivalers</l>
                <l xml:id="d001l4434" n="4434">ou armes et o buens destriers,</l>
                <l xml:id="d001l4435" n="4435">et plus de diz mile serjant,</l>
                <l xml:id="d001l4436" n="4436">ardiz et forz et cobatant.</l>
                <l xml:id="d001l4437" n="4437">Ne cuidot pas trover bataille,</l>
                <l xml:id="d001l4438" n="4438">s'il alast jusqu'en Cornuaille.</l>
                <l xml:id="d001l4439" n="4439">Mais li buens cuens pas ne s'oblie:</l>
                <l xml:id="d001l4440" n="4440">quant asenblé ot sa mainie, (c. 77v)</l>
                <l xml:id="d001l4441" n="4441">ver l'ost cevauce, et dit bien</l>
                <l xml:id="d001l4442" n="4442">qu'il ne laira por nulle rien</l>
                <l xml:id="d001l4443" n="4443">qu'en l'ost ne feire d'une part,</l>
                <l xml:id="d001l4444" n="4444">coment qu'il en soit, a coart.</l>
                <l xml:id="d001l4445" n="4445">A un bien main, ainz l'ajornee,</l>
                <l xml:id="d001l4446" n="4446">s'est armez, et sa gent armee;</l>
                <l xml:id="d001l4447" n="4447">en l'ost se fiert, «Guiane!» escrie.</l>
                <l xml:id="d001l4448" n="4448">Quant qu'il encontre et sa mainie</l>
                <l xml:id="d001l4449" n="4449">abat, detrence et ocit tuit;</l>
                <l xml:id="d001l4450" n="4450">iluec ont maint paveilon ruit</l>
                <l xml:id="d001l4451" n="4451">et mainte tente abatue;</l>
                <l xml:id="d001l4452" n="4452">ni onques ot reigne tenue</l>
                <l xml:id="d001l4453" n="4453">trosque davant lo tref contal.</l>
                <l xml:id="d001l4454" n="4454">Ot en l'ost maint baron vasal:</l>
                <l xml:id="d001l4455" n="4455">se sont relevé et armé;</l>
                <l xml:id="d001l4456" n="4456">grant comenche davant lo tre</l>
                <l xml:id="d001l4457" n="4457">li estor et li poigneïz</l>
                <l xml:id="d001l4458" n="4458">et des lances li froseïz.</l>
                <l xml:id="d001l4459" n="4459">Tuit cil de l'ost au tref se traient,</l>
                <l xml:id="d001l4460" n="4460">et de bien defendre s'asaient.</l>
                <l xml:id="d001l4461" n="4461">Sorepris forent, bien lo voient,</l>
                <l xml:id="d001l4462" n="4462">et nequedant pas ne s'efroient,</l>
                <l xml:id="d001l4463" n="4463">ainz se defendent durement,</l>
                <l xml:id="d001l4464" n="4464">come gent de grant ardement.</l>
                <l xml:id="d001l4465" n="4465">Fierent des lances et de spees,</l>
                <l xml:id="d001l4466" n="4466">traient saïtes enpenees,</l>
                <l xml:id="d001l4467" n="4467">carreus et javeloz et darz;</l>
                <l xml:id="d001l4468" n="4468">granz fu li chaples d'andos parz.</l>
                <l xml:id="d001l4469" n="4469">Iluec ont maint cheval ocis (c. 78r)</l>
                <l xml:id="d001l4470" n="4470">et maint buen chevalier de pris.</l>
                <l xml:id="d001l4471" n="4471">Iloc veïsez maint serjant</l>
                <l xml:id="d001l4472" n="4472">gesir mort par le canp sanglant,</l>
                <l xml:id="d001l4473" n="4473">don li sans vermeil del cors d'aus</l>
                <l xml:id="d001l4474" n="4474">corroit par lo canp a rusaus,</l>
                <l xml:id="d001l4475" n="4475">et s'estoit tot li canps jonchiez</l>
                <l xml:id="d001l4476" n="4476">de testes d'omes et de piez.</l>
                <l xml:id="d001l4477" n="4477">Por voir vos puis dire sanz faille</l>
                <l xml:id="d001l4478" n="4478">c'onques on ne vit en bataille</l>
                <l xml:id="d001l4479" n="4479">morir tant homes et chevaus,</l>
                <l xml:id="d001l4480" n="4480">fors solement en Ronchevaus.</l>
                <l xml:id="d001l4481" n="4481">Anfos de Seint Gile li cuens</l>
                <l xml:id="d001l4482" n="4482">chadelot si bien toz li suens</l>
                <l xml:id="d001l4483" n="4483">qu'il ne faisoit pas a blasmer.</l>
                <l xml:id="d001l4484" n="4484">Sovent lo veïssoiz joster,</l>
                <l xml:id="d001l4485" n="4485">poindre, encontrer et ferir;</l>
                <l xml:id="d001l4486" n="4486">bien savoit l'estor maintenir,</l>
                <l xml:id="d001l4487" n="4487">les cous sofrir et endurer;</l>
                <l xml:id="d001l4488" n="4488">nes porroit pas uns chars porter</l>
                <l xml:id="d001l4489" n="4489">les lances ne lo fust fraisnin</l>
                <l xml:id="d001l4490" n="4490">que sus le cors li Poitevin</l>
                <l xml:id="d001l4491" n="4491">li briserent en cel estor.</l>
                <l xml:id="d001l4492" n="4492">Bien mostra li jor sa valor,</l>
                <l xml:id="d001l4493" n="4493">que mult lo fist de gran fin bien,</l>
                <l xml:id="d001l4494" n="4494">et si firent il tuit li sien.</l>
                <l xml:id="d001l4495" n="4495">Toz jorn correit la a eslés</l>
                <l xml:id="d001l4496" n="4496">o il veoit lo greignor fes;</l>
                <l xml:id="d001l4497" n="4497">iloc se metoit en quinteine:</l>
                <l xml:id="d001l4498" n="4498">molt i sofri traval et paine. (c. 78v)</l>
                <l xml:id="d001l4499" n="4499">Plus iriez que leons ne veautres</l>
                <l xml:id="d001l4500" n="4500">va criant davant toz les autres:</l>
                <l xml:id="d001l4501" n="4501">«Qui vielt joster, que ne vient ci?».</l>
                <l xml:id="d001l4502" n="4502">Li cuens de Poitiers l'a oï,</l>
                <l xml:id="d001l4503" n="4503">s'a pris l'escu par les enarmes;</l>
                <l xml:id="d001l4504" n="4504">con cil que assez sot des armes,</l>
                <l xml:id="d001l4505" n="4505">lo chevail point, la lance besse;</l>
                <l xml:id="d001l4506" n="4506">li uns contre l'autre s'eslaisse.</l>
                <l xml:id="d001l4507" n="4507">Ensi con li estoires cointe,</l>
                <l xml:id="d001l4508" n="4508">si s'entresfirent li dui conte</l>
                <l xml:id="d001l4509" n="4509">de les lances par les blazons</l>
                <l xml:id="d001l4510" n="4510">que fers et fuz et confanons</l>
                <l xml:id="d001l4511" n="4511">firent outre par mi passer.</l>
                <l xml:id="d001l4512" n="4512">Si haut com uns hom puet rüer</l>
                <l xml:id="d001l4513" n="4513">volent des lances les esclices;</l>
                <l xml:id="d001l4514" n="4514">trosqu'a lor poinz en font les pieces.</l>
                <l xml:id="d001l4515" n="4515">Les tros en rüent de lor mains,</l>
                <l xml:id="d001l4516" n="4516">et si se vont prendre as frains;</l>
                <l xml:id="d001l4517" n="4517">iluec l'uns l'autre tient et tire,</l>
                <l xml:id="d001l4518" n="4518">de molt grant fins cascuns s'aïre.</l>
                <l xml:id="d001l4519" n="4519">Quant l'uns l'autres ne puet mener,</l>
                <l xml:id="d001l4520" n="4520">si se laissent les frains ester;</l>
                <l xml:id="d001l4521" n="4521">as braz s'en vont par les cors prendre</l>
                <l xml:id="d001l4522" n="4522">tot maintenant, sanz plus atendre.</l>
                <l xml:id="d001l4523" n="4523">Iluec se sachent tant andui,</l>
                <l xml:id="d001l4524" n="4524">li cuens Anfos et Anfos lui,</l>
                <l xml:id="d001l4525" n="4525">qu'a fine forche el sablon</l>
                <l xml:id="d001l4526" n="4526">s'entrabatent jus li baron.</l>
                <l xml:id="d001l4527" n="4527">Lors vos di bien que ot grant bruit; (c. 79r)</l>
                <l xml:id="d001l4528" n="4528">d'amedeus part i pognent tuit</l>
                <l xml:id="d001l4529" n="4529">por eus secorre et aidier.</l>
                <l xml:id="d001l4530" n="4530">Bien vos puis por voir affichier,</l>
                <l xml:id="d001l4531" n="4531">molt en fu la preisse idouse.</l>
                <l xml:id="d001l4532" n="4532">Les gent Anfos crient «Tolose!»,</l>
                <l xml:id="d001l4533" n="4533">et «Guiaine!» li Poitevin.</l>
                <l xml:id="d001l4534" n="4534">Par mi la preisse, eume enclin,</l>
                <l xml:id="d001l4535" n="4535">s'est lors missires Robert mis,</l>
                <l xml:id="d001l4536" n="4536">iriez, de mautalant espris,</l>
                <l xml:id="d001l4537" n="4537">quar voit asté son buen seignor;</l>
                <l xml:id="d001l4538" n="4538">sus lui s'areste en l'estor.</l>
                <l xml:id="d001l4539" n="4539">Lors veïssiez bons chivaler!</l>
                <l xml:id="d001l4540" n="4540">Maint coup de l'espee d'acer</l>
                <l xml:id="d001l4541" n="4541">li veïssiez iqui ferir.</l>
                <l xml:id="d001l4542" n="4542">Sovent faisoit lo renc fremir</l>
                <l xml:id="d001l4543" n="4543">et la preisse partir et feindre.</l>
                <l xml:id="d001l4544" n="4544">Mors estoit quil voloit atendre,</l>
                <l xml:id="d001l4545" n="4545">que trop i avoit buen vassal;</l>
                <l xml:id="d001l4546" n="4546">ausi lor estoit a estal</l>
                <l xml:id="d001l4547" n="4547">con fait le senglers qui atent</l>
                <l xml:id="d001l4548" n="4548">toz les chiens don son cors defent.</l>
                <l xml:id="d001l4549" n="4549">He! Deus, quel chaple, quel dolor</l>
                <l xml:id="d001l4550" n="4550">sofri desore son seignor</l>
                <l xml:id="d001l4551" n="4551">que il defendoit de la presse!</l>
                <l xml:id="d001l4552" n="4552">De totes parz ferir ne cesse;</l>
                <l xml:id="d001l4553" n="4553">mult en ocit et mult ne blece;</l>
                <l xml:id="d001l4554" n="4554">bien senblot que nule perece</l>
                <l xml:id="d001l4555" n="4555">n'aüst en lui ne choardie.</l>
                <l xml:id="d001l4556" n="4556">Mult [par] fu fiere l'envaïe (c. 79v)</l>
                <l xml:id="d001l4557" n="4557">et granz li caples des espees,</l>
                <l xml:id="d001l4558" n="4558">dont se feroient grant colees.</l>
                <l xml:id="d001l4559" n="4559">Ja fust as Poitevins la perte,</l>
                <l xml:id="d001l4560" n="4560">mais cil de Poitiers ont overte</l>
                <l xml:id="d001l4561" n="4561">la porte, si se sont armé,</l>
                <l xml:id="d001l4562" n="4562">s'issent tuit fors de la cité</l>
                <l xml:id="d001l4563" n="4563">par les vignes et par les ors,</l>
                <l xml:id="d001l4564" n="4564">si fierent en la preisse lors.</l>
                <l xml:id="d001l4565" n="4565">Mult durement dedenz s'enbatent;</l>
                <l xml:id="d001l4566" n="4566">lo treif desronpent et abatent</l>
                <l xml:id="d001l4567" n="4567">o cil de l'ost estoient trait.</l>
                <l xml:id="d001l4568" n="4568">Mult voloient venchier lor lait;</l>
                <l xml:id="d001l4569" n="4569">toz ceus de l'ost forment destreignent,</l>
                <l xml:id="d001l4570" n="4570">tot decoupent quanqu'il ataignent,</l>
                <l xml:id="d001l4571" n="4571">d'outre en oltre on[t] la preisse rote.</l>
                <l xml:id="d001l4572" n="4572">N'i ot onques si bone rote</l>
                <l xml:id="d001l4573" n="4573">qui contre eus se peüst defendre.</l>
                <l xml:id="d001l4574" n="4574">Pris fu qui pois i voust atendre;</l>
                <l xml:id="d001l4575" n="4575">maint en retindrent en la place.</l>
                <l xml:id="d001l4576" n="4576">Granz fu li gaaing et la chache,</l>
                <l xml:id="d001l4577" n="4577">n'i ot mais nul recovrement.</l>
                <l xml:id="d001l4578" n="4578">Pris fu Anfos, et de sa gent</l>
                <l xml:id="d001l4579" n="4579">i ot bien mil chevaliers pris,</l>
                <l xml:id="d001l4580" n="4580">estiers ceus qui furent ocis,</l>
                <l xml:id="d001l4581" n="4581">don mult en i ot de gran fin.</l>
                <l xml:id="d001l4582" n="4582">A grant joie li Poitevin,</l>
                <l xml:id="d001l4583" n="4583">quant lor eschac on[t] asenblé,</l>
                <l xml:id="d001l4584" n="4584">si sont dedenz Poitiers entré.</l>
                <l xml:id="d001l4585" n="4585">Seignors, la guerre fu finee, (c. 80r)</l>
                <l xml:id="d001l4586" n="4586">et tornee en pais la contree,</l>
                <l xml:id="d001l4587" n="4587">por Anfos qui fu en prison.</l>
                <l xml:id="d001l4588" n="4588">A Poitiers dedenz un donjon</l>
                <l xml:id="d001l4589" n="4589">lo tient li cuens longuement pris,</l>
                <l xml:id="d001l4590" n="4590">quant li bon home del païs,</l>
                <l xml:id="d001l4591" n="4591">li evesque et li abé</l>
                <l xml:id="d001l4592" n="4592">et li moine blanc coroné,</l>
                <l xml:id="d001l4593" n="4593">en firent pais. Savez coment</l>
                <l xml:id="d001l4594" n="4594">firent d'eus dos l'acordement?</l>
                <l xml:id="d001l4595" n="4595">Anfos une fille avoit,</l>
                <l xml:id="d001l4596" n="4596">qui mult de gran fin belle estoit</l>
                <l xml:id="d001l4597" n="4597">de cors, de braz et de viaire.</l>
                <l xml:id="d001l4598" n="4598">Ne sot Deus plus belle rien faire</l>
                <l xml:id="d001l4599" n="4599">ne si saje selonc reison;</l>
                <l xml:id="d001l4600" n="4600">Amauberjon l'apelle l'on.</l>
                <l xml:id="d001l4601" n="4601">Ceste prist li cuens a espose,</l>
                <l xml:id="d001l4602" n="4602">si li dona Anfos Tolose</l>
                <l xml:id="d001l4603" n="4603">aprés sa mort, et trois casteaus</l>
                <l xml:id="d001l4604" n="4604">merveilles buens et forz et beaus,</l>
                <l xml:id="d001l4605" n="4605">et de cinc mil[e] mars d'argent</l>
                <l xml:id="d001l4606" n="4606">li fist tot maintenant present.</l>
                <l xml:id="d001l4607" n="4607">Ensi fu pais d'eus dous trovee,</l>
                <l xml:id="d001l4608" n="4608">qui despuis ot longue duree.</l>
                <l xml:id="d001l4609" n="4609">Femne ot li cuens: oï l'avez,</l>
                <l xml:id="d001l4610" n="4610">coment il se fu mariez.</l>
                <l xml:id="d001l4611" n="4611">Sa feme ame come sa dame,</l>
                <l xml:id="d001l4612" n="4612">que molt par i ot bone fame</l>
                <l xml:id="d001l4613" n="4613">et cortoise senz vilenie.</l>
                <l xml:id="d001l4614" n="4614">………………………</l>
                <lb/>
                <p xml:id="d001l4615" type="title" n="">[Il resto manca]</p>
                <lb/>
            </div1>
        </body>
    </text>
</TEI>
