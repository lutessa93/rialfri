<?xml version="1.0" encoding="UTF-8"?>
<TEI xmlns:xsi="http://www.w3.org/2001/XMLSchema-instance" xmlns="http://www.tei-c.org/ns/1.0">
    <teiHeader>
        <fileDesc>
            <titleStmt>
                <title xml:id="LEGGENDARIOLYON-leggendarioLyon">
                    <title type="short">Leggendario di Lyon</title>
                    <abbr>Leggendario di Lyon</abbr>
                    <note xml:id="note1">fine XIII-inizio XIV sec.</note>
                    <bibl><emph style="font-style:italic">Livre della vie des sainz apostres et de leur paission et d'autres sainz et de leur vie et de maintes leur belles miraclez que Dieu Jhesu Crist fist por eus : légendier d'apôtres en scripta franco-italienne (Ms. Lyon, Bibliothèque municipale, 866)</emph>, avec reproduction en couleur des enluminures, présenté et édité par Jean-Pierre Perrot, Chambery, Université de Savoie, 2006.</bibl>
                </title>
                <author xml:id="LEGGENDARIOLYON" n="128.000">
                    <name></name>
                    <abbr></abbr>
                </author>
                <respStmt>
                    <resp key="RIALFrI">Edizione digitalizzata e marcatura digitale</resp>
                    <name>Serena Modena</name>
                </respStmt>
                <respStmt>
                    <resp>Reference basis text</resp>
                    <name><emph style="font-style:italic">Livre della vie des sainz apostres et de leur paission et d'autres sainz et de leur vie et de maintes leur belles miraclez que Dieu Jhesu Crist fist por eus : légendier d'apôtres en scripta franco-italienne (Ms. Lyon, Bibliothèque municipale, 866)</emph>, avec reproduction en couleur des enluminures, présenté et édité par Jean-Pierre Perrot, Chambery, Université de Savoie, 2006.</name>
                </respStmt>
            </titleStmt>
            <publicationStmt>
                <publisher>
                    <ref target="https://www.rialfri.eu">RIALFrI</ref>
                </publisher>
                <pubPlace>
                    <placeName>Padova</placeName>, <country>ITALY</country>
                </pubPlace>
                <date when="2022-07-01">01/07/2022</date>
                <availability status="search">
                    <p>Available only in search occurrences</p>
                </availability>
            </publicationStmt>
            <seriesStmt>
                <title>RIALFrI - Repertorio Informatizzato Antica Letteratura Franco-Italiana / Digital Repertory of Medieval Franco-Italian Literature</title>
                <respStmt>
                    <resp key="RIALFrI">First developer of encoded collection</resp>
                    <persName>Luigi Tessarolo</persName>
                </respStmt>
                <respStmt>
                    <resp key="RIALFrI">Principal investigator of collection</resp>
                    <persName>Francesca Gambino</persName>
                    <orgName>Università degli Studi di Padova</orgName>
                </respStmt>
            </seriesStmt>
            <notesStmt>
            </notesStmt>
            <sourceDesc>
                <bibl><emph style="font-style:italic">Livre della vie des sainz apostres et de leur paission et d'autres sainz et de leur vie et de maintes leur belles miraclez que Dieu Jhesu Crist fist por eus : légendier d'apôtres en scripta franco-italienne (Ms. Lyon, Bibliothèque municipale, 866)</emph>, avec reproduction en couleur des enluminures, présenté et édité par Jean-Pierre Perrot, Chambery, Université de Savoie, 2006.</bibl>
            </sourceDesc>
        </fileDesc>
        <encodingDesc>
            <projectDesc>
                <p>TEI-conformant markup, version P5, RIALFrI profile</p>
            </projectDesc>
            <classDecl>
                <taxonomy xml:id="tRIALFrI">
                    <category xml:id="t1">
                        <catDesc>Copie di testi francesi eseguite in Italia</catDesc>
                    </category>
                    <category xml:id="t2">
                        <catDesc>Rifacimenti e rimaneggiamenti da parte di autori italiani di opere francesi</catDesc>
                    </category>
                    <category xml:id="t3">
                        <catDesc>Opere originali scritte da autori italiani in francese</catDesc>
                    </category>
                    <category xml:id="t4">
                        <catDesc>Testi in francese d'Oltremare</catDesc>
                    </category>
                    <category xml:id="t5">
                        <catDesc>Opere che gravitano intorno al corpus di testi franco-italiani</catDesc>
                    </category>
                </taxonomy>
            </classDecl>
        </encodingDesc>
        <profileDesc>
            <langUsage>
                <language ident=""></language>
            </langUsage>
            <textClass>
                <catRef target="#t3"/>
                <keywords>
                    <term type="form">prose</term>
                    <term type="source">literary</term>
                </keywords>
            </textClass>
            <creation>
                <idno>1.00</idno>
                <date></date>
            </creation>
        </profileDesc>
    </teiHeader>
    <text>
        <body>
            <div1 xml:id="d001" type="section">
                <head>
                    <title>1</title>
                    <abbr>1</abbr>
                </head>
                <div2 xml:id="d001c000">
                    <head>
                        <title></title>
                        <abbr>tit.</abbr>
                    </head>
                    <p xml:id="d001l1" n="tit.">CESTUI LIVRE PAROLE DE LLA VIE DES SAINZ APOSTRES ET DE LEUR PAISSION ET D'AUTRES SAINZ
                    ET DE LEUR VIE ET DE MAINTES LEUR BELLES MIRACLEZ QUE DIEU JHESU CRIST FIST POR EUS.</p>
                    <lb/>
                </div2>
                <div2 xml:id="d001c001">
                    <head>
                        <title>1.CE EST LI CRUXIFIGIMENT SAINT PIERRE L'APOSTRE</title>
                        <abbr>$1</abbr>
                    </head>
                    <p xml:id="d001l2" n="1" rend="1">Quant saint Pol fu venuz en Rome, les juifs si vindrent a lui, si li distrent: «Defent
                    nostre loy en lliquele tu es nés; car il n'est pas drois que tu, qui es hebreus et nés
                    de hebreuz, deviengnes maistre des gens et que tu te faices maistre et defendeor de
                    seus qui ne ssont pas circuncis ; [et tu qui es circuncis] metés avant la creanse de
                    lla circuncision, pour ce que, quant tu voiraz Peront l’apoistre, si prenés dezputation
                    contre sa doutrine et contre son enssengnement; car ill a hostee toute la garde de nostre
                    loy et l’abati jus li sabat et nostre sollennitéz et nostre feste a mize a nnoiant.»</p>
                    <p xml:id="d001l3" n="2" rend="2">Saint Pous respondi: «De ce porroiz vos prover que je sui juif et verais juif, car vos
                    porrois garder et veoir que je ensengne a garder le sabat et la circuncision; car Dieu,
                    quant il forma li monde, se repousa de toutes evres au sabat, ce est au setime jor.</p>
                    <p xml:id="d001l4" n="3" rend="3">Nos avonz peres et patriarchez et loy dont il sont enssengneor. Et quel choce preiche
                    Pierre li apoistre el rengne des gens? Car s'il par aventure veut amoiner aucun novel
                    enssengnement, nochiéz lui sainz destorbier et sainz noise si que nos le veiomes, et
                    je li conventrai voiant vos.</p>
                    <p xml:id="d001l5" n="4" rend="4">Se par aventure sa doutrine et sez enssengnemenz a testimongnagne de verité et soit
                    garnie des livres des Hebreuz, il convient que toz nos hobeïssons a ce.»</p>
                    <lb/>
                </div2>
                <div2 xml:id="d001c002">
                    <head>
                        <title>2.COMENT SAINT PIERRE ET SAINT POL DEZPUTERENT ENSSEMBLE DE LLA LOY JHESU CRIST</title>
                        <abbr>$2</abbr>
                    </head>
                    <p xml:id="d001l6" n="1" rend="1">IEndementiers que saint Pouz disoit ce et autres chocez, li juif alerent a ssaint Pierre
                    et il distrent: «Pous est venus des hebreuz, si te proie que tu viengnez a lui, car
                    sil qui ll’ont amoiné dient qu'il ne lle puent laissier qu'il n'aie ce qu'il dist ans
                    qu'il le moustreront a ll'enpereor.»</p>
                    <p xml:id="d001l7" n="2" rend="2">Quant saint Pierre oï ce, si enn ot molt grant joie.</p>
                    <p xml:id="d001l8" n="3" rend="3">Il se leva et maintenant si ala parller a llui.</p>
                    <p xml:id="d001l9" n="4" rend="4">Et quant il s'entrevirent, si ss'entrebaisierent de joie, et en lleur acoller et en
                    lleur abraichier demorerent longnemant et de leur lermez s'entremoillerent.</p>
                    <p xml:id="d001l10" n="5" rend="5">Et quant saint Pouz l’ot conté toute la mainiere des avenimenz et coment il estoit
                    a lui venuz per travail de navie, et saint Pierre li ot dit les exgars et les enchantemanz
                    qu'il soufrirent de Symon li·nchanteor, saint Pierre s'enn ala celle vespree por venir
                    a ll'endemain maitin.</p>
                    <p xml:id="d001l11" n="6" rend="6">Et quant ce vint a ll’endemain maitin, saint Pierre vint, si trova grant assemblee
                    des juif devant lez portez saint Pol; car il avoit grant noize entre lez juif et les
                    cristienz.</p>
                    <p xml:id="d001l12" n="7" rend="7">Li juif si disoient: «Nos somes de roial lingnee et exllevés des amiz de Dieu, de Habraam
                    et de Ysaac et de Jacob et de tous les profetez que Dieu parla et que Dieu moustra
                    acés granz mervoillez et ses granz segrés.»</p>
                    <p xml:id="d001l13" n="8" rend="8">Et disoient as cristienz: «Vos estez des païenz. En vostre lingnee n'a nulle choçe
                    se se non qui avez esté hort et mauvaiz et dezlloial a lla creance des ydlez et des
                    ymages de fust et de pierre.»</p>
                    <p xml:id="d001l14" n="9" rend="9">Les gens cristiens, qui estoient estraiz des païenz, rezpondoient et disoient adonc:
                    «Quant nos eümes foy et verité, et nos laissames noz errorz et nos folliancez. Mes
                    vos, qi saviés la virtu de voz perez et avés veü les singnes de vos prophetes et avez
                    loy receüe, et paissastes la mer a pié sec et veïstez vos hanemiz noiéz en lla mer
                    quant Diex vos gitta dou servage d'Egipte, et par jor voz aparut ex cielz colube de
                    [nue] et par nuit clarté de feu, et Diex vos dona la manne dou ciel a mangnier et l’eve
                    de lla pierre a boire, et aprés tous ces bienz qu'ill ot fait vos li requeïstez ymagez
                    en ssemblance de veaux et lez aorastez. Mais nos, qui n'avons veü nul singne, creonz
                    sil Dieu que vos ne creéz pas et que vos avés relinqui.»</p>
                    <p xml:id="d001l15" n="10" rend="10">Et com il tenssoient en tel mainiere, si dist saint Pouz que entre auz ne doit avoir
                    tel rancure, mes il devoient entendre et savoir que Dieu avoit renplies ces promesez
                    qu'il jura a Habraam nostre pere, que en lla semance de lui seroient toutes gens aïrestéz.</p>
                    <p xml:id="d001l16" n="11" rend="11">Car selonc Dieu i ne veut exgarder hauteçe des persones ne baissece, et ceus qui preicheront
                    en la loy jugeront selonc la loy, et ceus qui forferont sainz loy feïst l'en perir
                    sainz loy.</p>
                    <p xml:id="d001l17" n="12" rend="12">Mes si grant iert la benignitéz sainz qu'ele lo[e] les biens naturaumant et feit conparer
                    [les maus].</p>
                    <p xml:id="d001l18" n="13" rend="13">A ces paroles del saint home, si avint que ly juif et lez gens cristienez s'apaizierent.</p>
                    <p xml:id="d001l19" n="14" rend="14">Mez li prince des juif iert encontre.</p>
                    <p xml:id="d001l20" n="15" rend="15">A ceus qui destreingnoient saint Pierre qu'il leur laissast leur sinagoge, dist il:
                    «Oiés li Saint Experit qui promist a David que de son fruit et de son lingnage metroit
                    il en sson siege.</p>
                    <p xml:id="d001l21" n="16" rend="16">Et celui a cui li Perez dou ciel dist: «Tu es miex filz», celui cruisifierent les princez
                    des prestrez et des juif par envie.</p>
                    <p xml:id="d001l22" n="17" rend="17">Et pour ce qu'il raenpli li [recha]ement qui avoit mistier au siecle, et soufri il
                    tout ce.</p>
                    <p xml:id="d001l23" n="18" rend="18">Car auzi com de lla coste Adam [fu] Eve formee, auzint de lla coste Jhesu Crist qui
                    en cruis fu miz seroit faite sainte Yglice qui n'avroit se notee non e pourté.</p>
                    <p xml:id="d001l24" n="19" rend="19">Ceste entree a Dieu overte a toz les filz Abraam et Ysaac et Jacob, que soient en lla
                    foy de sainte Ygliçe et non pas en lla mescreance de la sinagoge.</p>
                    <p xml:id="d001l25" n="20" rend="20">Pour ce si voz convertissiéz, car Diex a aenpli ce qu'il promist, dont li profete dist
                    en lle saume: «Nostre Sire jura et si dist: Tu ez prestre parmainaublemant selonc l'ordinement
                    Melchisedec.» Jhesu Crist fu prestrez voiremant en lla cruiz, quant il por raichater
                    tot li monde fist sacrifice de son cors et de son sanc.»</p>
                    <lb/>
                </div2>
                <div2 xml:id="d001c003">
                    <head>
                        <title>3.COMENT LIBE LA FEME NERON ET AUTRES GENS AISSIÉS SE CONVERTIRENT A NOSTRE SEINGNOR PAR LLI PREICHEMANT SAINT PIERRE</title>
                        <abbr>$3</abbr>
                    </head>
                    <p xml:id="d001l26" n="1" rend="1">IA ces parolez de saint Pierre et de saint Pol, mout tres grant partie dou pouple crut
                    en Dieu, et poy en i ot que au mainz ne se fansissent de creance et qui apertemant
                    poïssent excondire leur conmandemanz.</p>
                    <p xml:id="d001l27" n="2" rend="2">Quant ce virent les seingnorz dez sinagogues [et] lez vezquez dez gens qui par lle
                    preichemant saint Pierre et de saint Pol venoient leur finz nomeement, si firent tant
                    que li sermons des sains torna en murmurement dou puouple.</p>
                    <p xml:id="d001l28" n="3" rend="3">Dont il avint que Symon ly·nchanteor mistrent avant a Neron [et] blaismerent ceuz.</p>
                    <p xml:id="d001l29" n="4" rend="4">E dementierz mout grant pouple se converti a Nostre Seingnor par lla predication saint
                    Pierre.</p>
                    <p xml:id="d001l30" n="5" rend="5">Si avint qe Libe la feme Noiron et Agrippine la feme Agripe li perfet se convertirent,
                    si qu’elles s’ousterent dez liz leur maris; et par lla predication saint Poul pluzors
                    deguerpirent leur chevalerie, si crurent a Dieu et devindrent cristien, et ne voustrent
                    paz revenir a lleu[r] chevalerie ne au palais.</p>
                    <p xml:id="d001l31" n="6" rend="6">D'autre part, dementiers que lli puplez mormoroit per sidition, Symon li·nchantierez,
                    plain d'envie, cominça de saint Pierre a dire mout de mauz, et disoit coment il estoit
                    enchantierz; et mainz creoient Symon li·nchanteor, car il feizoit li serpant d'areinz
                    movoir et lez chienz dez pierrez abaier, et il meizmes corroit si que l'en le veoit
                    en ll’air eraument.</p>
                    <p xml:id="d001l32" n="7" rend="7">Contre ce saint Pierre curoit les maladez par parolez et ralumoit les avuglez et rezuscitoit
                    lez mors par lla graize de Dieu; et disoit au pueple qu'il se gardast del soduiement
                    Symeon l'enchanteor, que l'en ne peüst pas dire q'il s'assentissent au diauble.</p>
                    <lb/>
                </div2>
                <div2 xml:id="d001c004">
                    <head>
                        <title>4.DES QUESTIONS QUE FIRENT ENSSEMBLE ENTRE SYMEON LI·NCHANTEOR ET SAINT PIERRE ET SAINT POUZ CONTRE LUI</title>
                        <abbr>$4</abbr>
                    </head>
                    <p xml:id="d001l33" n="1" rend="1">Enssint fu fet si que li proudome religiuz excomunierent Symon li·nchanteor, et disoient
                    qu'il estoit plain de fellonie, et cil qi se tenoient a lui disoient que saint Pierez
                    ert enchantierez.</p>
                    <p xml:id="d001l34" n="2" rend="2">De ce si vint la parole a Neron, si comanda que Symon li·nchantierz venist devant lui.</p>
                    <p xml:id="d001l35" n="3" rend="3">Et quant sil sont enzi devant Noiron, cominça maintenant a muer semblançe par sez enchantemenz,
                    si que tout maintenant devenoit enfenz et puis vieux home et aprés baichilier.</p>
                    <p xml:id="d001l36" n="4" rend="4">Il se muoit en maintez mainierez d'aages et de nature et par plusors fi[g]ure[z] del
                    mistier au diauble.</p>
                    <p xml:id="d001l37" n="5" rend="5">Quant Noiron voit ce, si creoit veraiment que cil fust fiz Dieu.</p>
                    <p xml:id="d001l38" n="6" rend="6">Et saint Pierez dist q'il est contrairez a tous les conmandemenz Dieu, ne plus n'avoit
                    en llui ce se non, et par lli conmandement Damedieu convient que ssa fellonie et sa
                    diaublerie fust dezcoverte a toz.</p>
                    <p xml:id="d001l39" n="7" rend="7">Symon li·nchantierez vint a Noiron, si lli dist: «Excoutéz moy, biaux enperierez! Je
                    sui fiz Dieu, qui sui venuz dou ciel. Je ai soufert Perron trez que a hore lui seul.
                    Mes ore est doublés li maux, car Pous, qui enssengne se meismez [que cil], est contre
                    moy. L'on m'an dit qu'il preiche avec lui. Et verités est que, tu n'en pincez de lla
                    mort, ton rengne ne porra paz durer. »</p>
                    <p xml:id="d001l40" n="8" rend="8">Adonc cominça Noiron a estre en grant pencee et en grant enssoinez, si comanda tot
                    maintenant que l'en l'amoinast ceuz a ll’endemain.</p>
                    <p xml:id="d001l41" n="9" rend="9">Quant vint a ll'endemain, il entrerent au paleiz et vindrent a Noiron, Simon li·nchantieres
                    et saint Pierre et saint Pous. [</p>
                    <p xml:id="d001l42" n="1" rend="1">0] Si dist Symon: «Cist sont disciples celui de Naçareth, que si bien ne lleur est
                    pas qu'il soient dou pouple as juif. » ‒ « Que est ce que tu diz de Naçareth?», [fait
                    Noirons].</p>
                    <p xml:id="d001l43" n="11" rend="11">Dit Simeons: «Ce est une chité en Judee, et tous jors a esté encontre nos, [si a non]
                    Naçareth.»</p>
                    <p xml:id="d001l44" n="12" rend="12">Noiron dist: «Diex somoint et aime chascunz home. Et tu, pour coi enchausez tu seus
                    en mal?»</p>
                    <p xml:id="d001l45" n="13" rend="13">Symon dist: «Pour ce que ce est une mainiere d'omes qui hont bistornee toute Judee.»</p>
                    <p xml:id="d001l46" n="14" rend="14">Noiron si dist a ssaint Pierre: [«Por quoi estes vos si sanz foi en la loi, et vos
                    et vostre lignie?»</p>
                    <p xml:id="d001l47" n="15" rend="15">Adonques dit sainz Peres] a Symon: «A touz les autres pues tu faire mal, mes moy ne
                    lle porras tu faire, car celz que tu avoiez deseüz a Diex apellés a moy de leur error.</p>
                    <p xml:id="d001l48" n="16" rend="16">Ge me mervoil coment tu te vantes enzi de ta error et di tes enchantemens et cuidez
                    vaincre les disciplez Jhesu Crist.» Noironz dist: «Que choce est Crist?»</p>
                    <p xml:id="d001l49" n="17" rend="17">Et saint Pierez dist: «Ce est cil qui fist toute creature. Mais se tu viaux savoir,
                    biaux emperierez, ce que fait est en Judee de cestui, si prenéz ses letrez qui de part
                    Ponce Pilate furent faites et envoiez a [Claude], et si conoistroiz tout.»</p>
                    <p xml:id="d001l50" n="18" rend="18">Et Noiron comanda a prendre lez letres et a recitier devant lui. La tenor de ces letrez
                    si ert enzi: «Ponces Pilate a sson sengnor Claudien, saluz.</p>
                    <p xml:id="d001l51" n="19" rend="19">Il est venuz novellemant que li juif hont tormenté et damné elz et leur oirz et leur
                    lingnee par dapnation cruel.</p>
                    <p xml:id="d001l52" n="20" rend="20">Car en lla fin, selonc ce que Diex li avoit promiz qu'il leur envoieroit son saint
                    [Fil] dou chiel cui ho[n] par droit claimeroit I[or] roi, et qui leur promist cellui
                    a envoier en t[e]rre par lla Virge.</p>
                    <p xml:id="d001l53" n="21" rend="21">Et quant cil de Judee virent qu'il ralumoit lez [avugles, et sennoit les] leprez [et
                    les palazineus], et chaichoit lez diaubles des homes, et resuscitoit lez morz, et aloit
                    a pié sec sor lles hondez de lla mer, et faizoit mout d'autrez mervoilles, et quant
                    li pouple dez juif dizoient que ce estoit li fiz Dieu, si enn orent envie lez princez
                    dez prestres et en mentant disoient menzongnes pour verité.</p>
                    <p xml:id="d001l54" n="22" rend="22">Si tindrent cellui et puis le [me] livrerent et distrent qu'il ert enchantierez.</p>
                    <p xml:id="d001l55" n="23" rend="23">Et si distrent qu'il ovroit contre leur loy, et je croï que enzi ert il.</p>
                    <p xml:id="d001l56" n="24" rend="24">Et flagellé et batu leur livrai a faire leur voluntéz.</p>
                    <p xml:id="d001l57" n="25" rend="25">Et il le cruizifierent.</p>
                    <p xml:id="d001l58" n="26" rend="26">Et quant il fu enzevelliz, il li mistrent gardes.</p>
                    <p xml:id="d001l59" n="27" rend="27">Et cil, endementierz que li chevalier le gardoient, resuscita il au tierz jor.</p>
                    <p xml:id="d001l60" n="28" rend="28">Et cil qui ll'orent cruizifié orent si grant envie qu'il li donerent [avoir] a ceuz
                    qui ll'avoient gardé et si lleur distrent: «[Dites] que sez dissciplez ravirent son
                    corz en emblant. »</p>
                    <p xml:id="d001l61" n="29" rend="29">Mes quant sil orent priz l'avoir, il ne lle porent pas seler ce qui avoit esté fait,
                    car il dezmongnerent qu'il l’avoient veü resuscité et qu'ill avoient priz l'avoir as
                    juif por ce celer.</p>
                    <p xml:id="d001l62" n="30" rend="30">Et pour ce fait, Pilatez, ce mis avant qui ne ssoit hom qui en mente par autres parolez,
                    que tu ne cuides pas que l'en doie croire leur menzongnez. »</p>
                    <lb/>
                </div2>
                <div2 xml:id="d001c005">
                    <head>
                        <title>5.COMENT SYMON LI·NCHANTIERS DISOIT QU'IL ESTOIT FIZ DIE ET SAINT PIERE DISOIT QUE NON ESTOIT ET SOR SE PAROLENT</title>
                        <abbr>$5</abbr>
                    </head>
                    <p xml:id="d001l63" n="1" rend="1">Quant lez letrez furent leüez, si dist Noyron: «Di moy, Pierre, furent toutes ces chocez
                    faitez por celui enzi?» Et saint Pierre li rezpondi: «Oïl! Je ne te deçoy pas, car
                    enzi est, buonz emperierez.</p>
                    <p xml:id="d001l64" n="2" rend="2">Mais Symons, cil enchantieres, est plainz de menzongnes et de desevemenz; car il, qui
                    est home, cuide estre se meimez que Diex est.</p>
                    <p xml:id="d001l65" n="3" rend="3">Car en Jhesu Crist est toute soume de victorie, de par Dieu et par home dont il prist
                    la forme.</p>
                    <p xml:id="d001l66" n="4" rend="4">Celle magestés est si grant qu’elle ne puet pas estre anombree ne acointee, par cui
                    Diex a dingnié aconter a toutez gens.</p>
                    <p xml:id="d001l67" n="5" rend="5">Mais cist Symon a deus substancez, d’ome et de diauble, et par home cuide home enconbrier.»</p>
                    <p xml:id="d001l68" n="6" rend="6">Et Symon dist a ll'empereor: «Je ai mervoille de toi, buons enperierez, que tu cuidez
                    de cestui q'il soit aucune choce.</p>
                    <p xml:id="d001l69" n="7" rend="7">Cist home est menteor et pecheor, qui sengnorie n'a en parole ne en llig[n]age ne nulle
                    poesté.</p>
                    <p xml:id="d001l70" n="8" rend="8">Mes pour ce que je ne voill pluz longnemant soufrir sist annui, je te comanderai ore
                    a mes angles qui ça viengnent et qu'il te vengnent de cestui.»</p>
                    <p xml:id="d001l71" n="9" rend="9">Saint Pierez dist: «Je ne criem pas tes anglez, mes il porront criembre en lla virtu
                    et en lla fiance Jhesu Crist Nostre Seingnor.»</p>
                    <p xml:id="d001l72" n="10" rend="10">Noiron dist: «Ne croiz tu pas Symon quil aferme et demoustre sa devinité par evrez?»</p>
                    <p xml:id="d001l73" n="11" rend="11">Sainz Pierrez dist: «Puis que devinitéz e[s]t en cellui qui enquiert et qui set les
                    penssees et les segreez dez evrez, feitez li dire, sire enperieres, ce que je pens
                    ou que je faiz ; et seste penssee te dirai je en ll'oreille ançoiz qu'il te mente por
                    ce qu'il ne te doie pas mentir de ma penssee.»</p>
                    <p xml:id="d001l74" n="12" rend="12">Noiron li dist: «Vien avant et si me di que tu penssez. »</p>
                    <p xml:id="d001l75" n="13" rend="13">Et saint Pierre dist: «Comande que l'en aport un pain d'orge et que lle m'aport en
                    rrepost.»</p>
                    <p xml:id="d001l76" n="14" rend="14">Et quant l'on l’ot aporté et doné a ssaint Pierre priveemant, si dist saint Pierrez:</p>
                    <lb/>
                </div2>
                <div2 xml:id="d001c006">
                    <head>
                        <title>6.COMENT SAINT PIERRE ET SYMON LI·NCHANTIERES FONT ENTR'AUZ DEZPUTATION</title>
                        <abbr>$6</abbr>
                    </head>
                    <p xml:id="d001l77" n="1" rend="1">«Or die Symon ce que si·st penssé et que est dit ou que est fait.»</p>
                    <p xml:id="d001l78" n="2" rend="2">Et Noiron dist: «Veuz tu, Pierre, que je ce croie ce que je ne ssaiche bien? Symon
                    qui resuscita de mort quant ill ot esté decollés, si sse remist aprés li tiers jor
                    tout vif, et si a fet quant que je li diz q'il feïst.»</p>
                    <p xml:id="d001l79" n="3" rend="3">Saint Pierres dist: «Il ne ll’a pas fait devant moy.»</p>
                    <p xml:id="d001l80" n="4" rend="4">Et Noiron dist: « Devant moy a tout ce fait; car il comanda que lli angle dou ciel
                    venissent a lui, et il vindrent.»</p>
                    <p xml:id="d001l81" n="5" rend="5">Et saint Pierre dist: «Puiz qu'ill a fet si grant choçe, pour coy non fait il ceste
                    trez petitte choce? Si me die que je ai penssé et ce que je ai fait!»</p>
                    <p xml:id="d001l82" n="6" rend="6">Noironz dist: «Que dis tu, Symon? Je ne me [mesle] pas de ce.»</p>
                    <p xml:id="d001l83" n="7" rend="7">Simon dist: «Pierre, di ce que je ai enpenzé!»</p>
                    <p xml:id="d001l84" n="8" rend="8">Et saint Pierre dist: «Je te moustrerai que je sai que tu penssez, et ce est ligiere
                    choçe, car tu ne pences se mal non. Et tu me dis ce que je penz et ce que je ai fait.»</p>
                    <p xml:id="d001l85" n="9" rend="9">Symon dist: «Se ssaichies tu, buons enperierez, que lles penceez des homes ne sset
                    nuz for que un seul diex, et Pierre ment s'il en dist nulle autre chose.»</p>
                    <p xml:id="d001l86" n="10" rend="10">Saint Pierre dist: «Mes tu, que dis que tu ex fiz Dieu, di que je penze, si descovre
                    se tu puez ce que je fis ore priveemant.»</p>
                    <p xml:id="d001l87" n="11" rend="11">Saint Pierre avoit bien li pain d'orge que l'en li avoit aporté, et si ll'avoit brizé
                    et miz en ssa destre mainche et en la senestre.</p>
                    <p xml:id="d001l88" n="12" rend="12">Adonc ot Symon molt grant dezdaing qu'il ne puet dire li segré ne lla penssé de ll'apostre,
                    si ss’ezcria et dist: «Viengnent avant li grant chien, si lle devoreront devant li·nperiere
                    et si lle manjeront!»</p>
                    <p xml:id="d001l89" n="13" rend="13">Tout maintenant en vindrent deus, molt granz, si ll’envaïrent.</p>
                    <p xml:id="d001l90" n="14" rend="14">Et saint Pierre destendi sez mains enn oraisonz, si moustra as chienz li pain qu'il
                    avoit beneoit.</p>
                    <p xml:id="d001l91" n="15" rend="15">Quant li chien virent li pain, ne vint nuz celle part.</p>
                    <p xml:id="d001l92" n="16" rend="16">Adonc dist saint Pierre a Noiron: «Ore t'ai je moustrré que je savoie ce q'il avoit
                    pençé, non pas par parolez mes par faiz; car il avoit promiz q'il firoit les angles
                    contre moy venir, si me mist chienz avant, si n'avoit il pas anglez, se m'a il moustré,
                    si m’a il moustrré de devinité anglez des chienz.»</p>
                    <lb/>
                </div2>
                <div2 xml:id="d001c007">
                    <head>
                        <title>7.COMENT SYMON LI·NCHANTIERES DISOIT A SSAINT PIERRE Q'IL ESTOIT DIEX</title>
                        <abbr>$7</abbr>
                    </head>
                    <p xml:id="d001l93" n="1" rend="1">Adonc dist Noironz a Symon: «Que est ce, Symon? Je cuit que nos somez vaincu.»</p>
                    <p xml:id="d001l94" n="2" rend="2">Symon dist: «Cil qui ci est me fist telz chocez en toutes Palatinez et en Ceizaire
                    et aprist il sovent entendant a moy, et si aprist a moy meizmes qu'il ne peüst exchamper,
                    car nus ne sset lez pensseez des gens se Diex non.»</p>
                    <p xml:id="d001l95" n="3" rend="3">Et saint Pierrez dist: «Certez, tu i menz de ce que tu diz que tu es Diex; carr puiz
                    que tu es Dies, pour coy ne dis tu toutez les pensseez des genz?»</p>
                    <p xml:id="d001l96" n="4" rend="4">Dont dist Noironz a saint Pous: «Et tu, Pouz, ne dis tu aucune choçe?»</p>
                    <p xml:id="d001l97" n="5" rend="5">Saint Pous rezpondi: «Saichiez, enperierez, que sse tu laissez sist enchanteor faire
                    tant de mauvaizez choces, grans mauz enn avendra en ton païz et en ton roiaume granz
                    ten[ce]s, et si en sseraz destruit.» Noiron dist a Symon: «Qe dis tu?»</p>
                    <p xml:id="d001l98" n="6" rend="6">Symon dist: «Se je ne moustre apertemant que je soie Diex, nulz ne me portera hounor
                    tel com il doit.»</p>
                    <p xml:id="d001l99" n="7" rend="7">Noiron si dist: «Que atenz tu horez que tu ne moustrez que tu ez Diex, si que sil dui
                    soient destruit?»</p>
                    <p xml:id="d001l100" n="8" rend="8">Symon li dist: «Comande que l'en me faice une tor grant et haute de grant mainiere,
                    si monterai sus et si appellerai mez anglez, si m'enporteront voiant touz au ciel
                    a mon pere. Mez sil dui, quant il ne porront ce faire, il s'en verront prové devant
                    vos q'il sont [sot] home.»</p>
                    <p xml:id="d001l101" n="9" rend="9">Noironz si dist a saint Pierre: «As tu oï que Symon dist? Or i parra qui grengnor
                    virtu avra, ou il ou touz tez diex!»</p>
                    <lb/>
                </div2>
                <div2 xml:id="d001c008">
                    <head>
                        <title>8.ENCORE DE SIMON ENCHANTIEREZ ET DE SAINT PIEREZ ET SAINT POL</title>
                        <abbr>$8</abbr>
                    </head>
                    <p xml:id="d001l102" n="1" rend="1">Saint Pierre respondi: «Tres buons enperieres, se tu voloiez tu lles porroiez bien
                    entendre qu'ill est plainz des diaubles.»</p>
                    <p xml:id="d001l103" n="2" rend="2">Noirons respondi: «Pour ce que vos me faitez et dites itant de bordes et de paroles
                    de toutes pars, ainz jor demain voz en prouverai.»</p>
                    <p xml:id="d001l104" n="3" rend="3">Symon dist: «Crois tu, buonz enperierez, que je soie enchantieres quant je ai esté
                    mors et resuscitéz?»</p>
                    <p xml:id="d001l105" n="4" rend="4">Symon li·nchantierz avoit devant fait par son enchantemant qu'il avoit dit a Noiron:
                    «Comande que je soie decolléz en un oscur leu.»</p>
                    <p xml:id="d001l106" n="5" rend="5">Et [celui cui il fu] comandé ochist un mouton et si cuida avoir ochiz Symon.</p>
                    <p xml:id="d001l107" n="6" rend="6">Et Symon disoit qu'ill ert rezuschitéz au tierz jor.</p>
                    <p xml:id="d001l108" n="7" rend="7">Ces chocez furent avenuez ançois que lla disputation cominzast des sainz et de Symon.</p>
                    <p xml:id="d001l109" n="8" rend="8">Et neporquant puiz que Noiron ot dit que l’endemain l'en prouvera, si s'en torna deverz
                    saint Pol, si lli dist: «Et tu, Pol, que ne parolez tu aucune choce? Ou qui t'a apris
                    ou quel maistre as tu esté? Et que as tu enssengné et preiché as chitéz as quelz sont
                    les genz par ton enssengnement? Car je cuit que tu n'az nul savoir en toi, ne que
                    tu n'as pooir de faire virtu ne bien.»</p>
                    <p xml:id="d001l110" n="9" rend="9">Saint Pouz rezpondi; «Cuides tu que je doie parller contre sist home perdu et desperé
                    et enchanteur mauz faitor, qui sa arme a doné a mort et que a mort et a perdision
                    vendra tost, qu'il dist ce qu'il n'est paz par son enchantement et moine genz a perdition?</p>
                    <p xml:id="d001l111" n="10" rend="10">Et se tu veuz oïr la parole de cestui et tu le viauz defendre et garentir, tu perdraz
                    ta arme et ton enpire; car sist est trez peizmes nom, et enzement come Jambléz et
                    Mambrés mistrent l'ost de Pharahon enn error trez que atant qu'il furent noié en lla
                    mer, auzinc sist maux hom par lla vois[die] de son pere li diauble ennorte li maux
                    as genz et fait mout de maus par [nigrom]ançe et autres maux quelz que il soient,
                    et enzi deçoit il pluzors qui n’esgardent paz a lla tenptation et a lla dapnation
                    de ton enpire.</p>
                    <p xml:id="d001l112" n="11" rend="11">Mez ce que lla parole au diauble est expandue et mize avant pour sist home, je en
                    sui dolanz au cuer; et si est evre le Saint Experit pour ce que tost peüst estre moustré
                    ce que estre en doit.</p>
                    <p xml:id="d001l113" n="12" rend="12">Car com pluz se cuide l'en exçausier enn aut au ciel, tant sera il gitté en plus parfont
                    enfer ou ill a plorement et stringniment de denz.</p>
                    <p xml:id="d001l114" n="13" rend="13">Mes la doutrine de mon maistre dont tu m'as demandé, nus ne lla puet savoir se ssil
                    non qui hont foy et creance du cuor net.</p>
                    <p xml:id="d001l115" n="14" rend="14">Car je ai preiché et enssengné ce que monte a pais et a charité.</p>
                    <p xml:id="d001l116" n="15" rend="15">Car tout en tot triez Jerusalem tresque a Illirique ai je raenplie la parole de pais.</p>
                    <p xml:id="d001l117" n="16" rend="16">Je ai enssengné qe li haut et li bas ne ss'orgoillissent mie ne ne moitent pas leur
                    experances en lleur richecez, car ce n'est pas certaine choçe se il ni moitent leur
                    experance en Dieu.</p>
                    <p xml:id="d001l118" n="17" rend="17">Je ai enssengnié as mïenz [qu'il soient atempré de viande et de vesteüres.</p>
                    <p xml:id="d001l119" n="18" rend="18">Je ai enssengnié les povres] qu'il soient lié et joiant en lleur pov[e]rté.</p>
                    <p xml:id="d001l120" n="19" rend="19">Je ai enssengnié les peres qu'il enssengnent leur enffanz de lla cremor Damedieu.</p>
                    <p xml:id="d001l121" n="20" rend="20">Je ai ensengniéz les enfans qu'il obeïssent a lleur perez et as conmandemenz de salu.</p>
                    <p xml:id="d001l122" n="21" rend="21">Je ai enssengnié a ceus qui tienent lez seingnoriez des t[e]rrez qu'il rendent leur
                    treu dez terres droiturierement. Je ai enzengié les mercheans qu'il rendent leur pajes
                    a ceuz qui·l lez doit.</p>
                    <p xml:id="d001l123" n="22" rend="22">Je ai ensseingné les femes qu'il aiment leur barons et qu'elles lez criement coment
                    leur seingnors.</p>
                    <p xml:id="d001l124" n="23" rend="23">Je ai enssengné as homez qu'il gardent foy a lleur femes, auzint come il voulent que
                    en lleur gard foy et verité; car ce que li mariz fait comparer sa feme par avoutire,
                    se feit Dieu li peres et li formerez de toutez chocez comparer l'ome auzint par avoutire.</p>
                    <p xml:id="d001l125" n="24" rend="24">Je ai enzengnié les serrjanz qu'il ovrent devoement verz leur seingnorz et si lles
                    servent ausint come Dieu.</p>
                    <p xml:id="d001l126" n="25" rend="25">[Je ai enseignié les creanz en Dieu] qu'il croient les Epistrez et les·scripturez,
                    et aiment un seul Dieu que·ne puet veoir ne exmer ne atandre sa majesté.</p>
                    <p xml:id="d001l127" n="26" rend="26">Mes seste doutrine ne m'est pas venue d'ome plusors ne par aucun sol home, mais par
                    Jhesu Crist, li Pere de glorie, qui parlla a moy.</p>
                    <p xml:id="d001l128" n="27" rend="27">Quant il m'envoia preichier dist il: «Va, et je serai en ton experit, car quant que
                    tu liras et diraz, ferai je juste.»</p>
                    <lb/>
                </div2>
                <div2 xml:id="d001c009">
                    <head>
                        <title>9.ENCORE DE NOIRON ET DES SAINZ APOSTREZ ET DE LLA DEMANDE DE SYMON LI·NCHANTIERZ</title>
                        <abbr>$9</abbr>
                    </head>
                    <p xml:id="d001l129" n="1" rend="1">Quant Noiron ot ce oï, si fu exbahiz, si ss’en torna devers saint Pierre, si lli dist:
                    «Et tu, que diz?»</p>
                    <p xml:id="d001l130" n="2" rend="2">Et saint Pierrez dist: «Quanque Pous dist est verités; car molt a ja ppaisié d'ans
                    que je aie receües tiez letrez da nostre evesque qui sont en toutes les chités de
                    Rome, e pres touz les evesques hont enzi excrit a moy des faiz Pouz et de ces dis.</p>
                    <p xml:id="d001l131" n="3" rend="3">Car quant il fu encha[uc]ierez et mal faisanz de lla loi Jhesu Crist, la voiz dou
                    ciel l'apella et si lli enssengna foy et verité; car il n'ert pas anemi de nostre
                    foy par envie, mes par non ssavoir.</p>
                    <p xml:id="d001l132" n="4" rend="4">Car devant n[o]s furent faus home qui ss'apelloient Crist si com est Symons, et si
                    furent foux apostrez et faus profetes qui alerent contre loy et contre foy et verité.</p>
                    <p xml:id="d001l133" n="5" rend="5">Pour ce qu'il ert defendierez de verité et que ce qu'il faizoit n’estoit pas par envie,
                    la verité dou ciel l'apella et li dist; «Je sui veritéz que tu si defenz. Cesse toi
                    de moy enchauzier, car je sui la verité meismez par cui te convendra combatre les
                    hannemiz de foy et de verité.»</p>
                    <p xml:id="d001l134" n="6" rend="6">Et pour ce que il entendi que enzi estoit, si llaice ce qu'il defent, et si comença
                    a defendre et a garentir ceste voie de Jhesu Crist qu'il devant enchaissoit, qui est
                    voie a ceuz qui purement hont foy et vie as creans.»</p>
                    <p xml:id="d001l135" n="7" rend="7">Donc parlla Symonz et dist: «Buons enperieres, entent la cospiration et la malice
                    de [ces deus] qu'il hont parpenssé contre moy, que je sui veritéz et sil sont toz
                    jors contre moy.»</p>
                    <p xml:id="d001l136" n="8" rend="8">Sainz Pierez si lli dist: «Nulle veritéz est en toy, mais par ta soule mensoingne
                    faiz tu et diz tu tez choces.»</p>
                    <p xml:id="d001l137" n="9" rend="9">Noiron dist: «Et tu, Pouz, que dis tu?»</p>
                    <p xml:id="d001l138" n="10" rend="10">Et sil respondi: «Quant que tu as oï de saint Pierre, croi lle, car ce est li mien
                    dieu meizmez, et aorons un seul dieu.»</p>
                    <p xml:id="d001l139" n="11" rend="11">Symon dit a Noiron: «Vouz tu, buonz enperierez, desputer a ceus qui tout ont fait
                    assen[t]emant contre moy?»</p>
                    <p xml:id="d001l140" n="12" rend="12">Si ss’en torna Symonz as apostres, si lleur dist: «Oiés, Pierrez et Pouz! se je izi
                    ne vos puiz nulle choce faire, nos vendronz la ou il vos convendra que je vos juge.»</p>
                    <p xml:id="d001l141" n="13" rend="13">Saint Poux si dist: «Buons enperierez, oies tu quelz menaicez il nos fet?»</p>
                    <p xml:id="d001l142" n="14" rend="14">Saint Pierrez dist a ll’enpereor: «Pour coi gardes tu si un home plain de vanité et
                    sainz chief, cui li diaublez excharnist si qu'il ne cuide qu'il puisse pas estre dezcoverz
                    de sa malice?»</p>
                    <p xml:id="d001l143" n="15" rend="15">Et Symon dist: «Je vos exparangne trez que tant que je voz moustreray ma virtu.»</p>
                    <p xml:id="d001l144" n="16" rend="16">Et saint Pierrez dist: «Se Simonz n[e] voit la virtu de Nostre Seingnor Jhesu Crist,
                    il ne croira paz qu'il ne [soit] Criz.»</p>
                    <p xml:id="d001l145" n="17" rend="17">Symon dist: «Trez buonz enperierez, ne croies pas ce, car sil sont circunciz come
                    juif.»</p>
                    <p xml:id="d001l146" n="18" rend="18">Et saint Pous dist: «Anzois [que] conoisonz foy et verité, nos tenimes la loy de circuncision
                    de la char; maiz [puis] que veritéz aparut, nos circoncisomes et somes circunciz par
                    circuncision et par bone conpuntion de cuer et de foy et de creançe.»</p>
                    <p xml:id="d001l147" n="19" rend="19">Si dist saint Pous a Symon: «Se lla circuncision est mal, pour coy ex tu donc circunciz?»</p>
                    <p xml:id="d001l148" n="20" rend="20">Saint Pierrez dist [a Noiron]: «Cist home ne puet autremant desoivre les armes se
                    par se non qu'il faice semblant qu'il soit Diex et qu'il faice son senblant as juif
                    qui leur enssaint la loy Damedieu.»</p>
                    <lb/>
                </div2>
                <div2 xml:id="d001c010">
                    <head>
                        <title>10.COMENT SIMON LI·NCHANTIEREZ DISOIT Q'IL VOLOIT ALER A SSON PERE AU SIEL ENZI COM VOS OÏRÉZ</title>
                        <abbr>$10</abbr>
                    </head>
                    <p xml:id="d001l149" n="1" rend="1">Noiron dist a Symons: «Envie te moine, si com moy semble.</p>
                    <p xml:id="d001l150" n="2" rend="2">Grant envie a [entre] toi et elz, si criem mout que tu ne ssoiez par elz vaincuz et
                    mis a nnoiant.»</p>
                    <p xml:id="d001l151" n="3" rend="3">Symon dist: «Buonz emperierez, tu es soudoz.»</p>
                    <p xml:id="d001l152" n="4" rend="4">Noirons dist: «Que est ce que tu diz, que je sui suduianz? Je di ce que je voi en
                    toy, que tu tout apertemant ex aversairez Perron et Pol et leur maistre.»</p>
                    <p xml:id="d001l153" n="5" rend="5">Symons dist: «C[r]ist ne fu pas maistre Pol.»</p>
                    <p xml:id="d001l154" n="6" rend="6">Et saint Pouz dist: «Cil qui Perron aprist touz presenz si com son disciple, cil m'aprist
                    par lla revelation et par lla demoustrance [de sa grace]. Maiz cil qui nos acuse pour
                    mal que nos somez circunciz, [il meisme die por quoi il est circoncis!]»</p>
                    <p xml:id="d001l155" n="7" rend="7">Simon dist: «Pour coy me demandez voz ce?»</p>
                    <p xml:id="d001l156" n="8" rend="8">S[a]ins Pous dist: «Raizons i a que nos le demandomes.»</p>
                    <p xml:id="d001l157" n="9" rend="9">Noiron dist a Symon: «Pour coy te redoutes tu a pparller a ceus?»</p>
                    <p xml:id="d001l158" n="10" rend="10">Symon dist: «[Por ce] que de par Dieu fu comandé la circuncision as cil tenz que je
                    la reçui.»</p>
                    <p xml:id="d001l159" n="11" rend="11">Saint Pous dist: «O! tu, buonz enperieres, que Symon dist? Se lla circuncision est
                    bone, por coy as tu traïz li circunciz et destrais a ochire?» Noirons dist: «Encor
                    ne croy de vos nul bien.»</p>
                    <p xml:id="d001l160" n="12" rend="12">Saint Pierres et saint Pous distrent: «Que que tu de nos croiez, bien ou mal, ce ne
                    monte pas a cist affaire. Mais il convient que ce soit fait que nostre maistre nos
                    a promiz.»</p>
                    <p xml:id="d001l161" n="13" rend="13">Noironz dist : «Et se je ne lle vueil?»</p>
                    <p xml:id="d001l162" n="14" rend="14">Et saint Pierrez dist: «Il n'ert pas si com tu voudraz, mez si com Nostre Sire noz
                    a promiz.»</p>
                    <p xml:id="d001l163" n="15" rend="15">Symon dist: «Buonz enperierez, sist home deçoit toi et ta dolçor, et si t'ont lïé.»
                    - «Ne fu meizmes ne maz encor confermé ne [fet saige] de toy», [dist Noirons].</p>
                    <p xml:id="d001l164" n="16" rend="16">Symons dist: «Quantez bones choces et qantez singnes je t'ai mostré, si me mervoil
                    que senble que tu doutez encorez.»</p>
                    <p xml:id="d001l165" n="17" rend="17">Noironz dist: «Je ne te respont mes. Tu diz ce dont tu mens.»</p>
                    <p xml:id="d001l166" n="18" rend="18">Symons dist: «Por coi en mentiroie? Tu ne me puez nulle choçe faire.»</p>
                    <p xml:id="d001l167" n="19" rend="19">Noirons dist: «Se je ne te puis nule chose nuire ou faire, Diex, qui est tous puissant,
                    le fera.»</p>
                    <p xml:id="d001l168" n="20" rend="20">Symon dist: «Je ne tt’ai plus a rrezpondre.»</p>
                    <p xml:id="d001l169" n="21" rend="21">Noiron dist: «Ne je ne tte conte a nulle choce, car si com moy semble tu ez mentierz
                    en toutes chocez; et vos troiz ne gardé pas vos coragez [estables], ainz m'avés miz
                    en doute dou tot, si qe je non truef que je puisse croire.»</p>
                    <p xml:id="d001l170" n="22" rend="22">Saint Pierrez dist: «Je preiche un seul dieu, Nostre Seingnor Jhesu Crist, li Sauveor,
                    avec li Saint Experit, creator de toutez choses, qui fist ciel et terre et mer et
                    quant qu'il i a, que veraiz rois ez en lle rengne sainz fin.»</p>
                    <p xml:id="d001l171" n="23" rend="23">Noiron dist: «Qui est cil sires?»</p>
                    <p xml:id="d001l172" n="24" rend="24">Saint Pouz respondi: «Ce est li sauveor de toutez genz.»</p>
                    <p xml:id="d001l173" n="25" rend="25">Symon dist: «Je sui sil qui tu di. Et si saichiéz, et tu Pous et Pierres, il ne vos
                    avendra pas ce que vos covoitéz que je vos doie exilier par martire.»</p>
                    <p xml:id="d001l174" n="26" rend="26">Saint Pierre et saint Pous distrent: «Diex nos appella sa enn arrierez en ssa glorie.
                    Mes toi li diaublez apelle, et tu te hastez de venir as tormenz.»</p>
                    <p xml:id="d001l175" n="27" rend="27">Symon dist: «Enperere Noiron, excoute moy! Hoste toy de ces desvés, que qant je serai
                    venus a mon pere enz au chiel, que je te puisse estre pitus et merciaubles.»</p>
                    <p xml:id="d001l176" n="28" rend="28">Noirons dist: «De coy proveras tu, se que tu voizes au ciel?»</p>
                    <p xml:id="d001l177" n="29" rend="29">Symon dist: «Fay moy faire une haute tor de fust et dez grans baus, si que je i monte;
                    et quant je serai montéz, mez anglez vendront en ll’air et si m'en porteront, car
                    il ne puent pas venir a terre entre les pecheors a moy.»</p>
                    <lb/>
                </div2>
                <div2 xml:id="d001c011">
                    <head>
                        <title>11.COMENT SYMON SE FIST PORTER PAR ART DE DIAUBLE VER L'AIR VOIANT SAINT PIRRE</title>
                        <abbr>$11</abbr>
                    </head>
                    <p xml:id="d001l178" n="1" rend="1">Noironz dist: «Je voil veoir se tu me firaz ce que tu diz.»</p>
                    <p xml:id="d001l179" n="2" rend="2">Adonc si comanda Noiron une haute tor a faire en le champ Mars, et si comanda que
                    touz li puples et toutes les seingnories i venissent a cel exgard.</p>
                    <p xml:id="d001l180" n="3" rend="3">Et au tiers jor, atoute celle assemblee, si comanda Noirons amoiner saint Pierre et
                    saint Pol devant lui a cel exgard, si lleur dist: «Ore i parra la verité!»</p>
                    <p xml:id="d001l181" n="4" rend="4">Et saint Pierre et saint Pol distrent: «Nos ne lle descovrironz en ssa malice, ainz
                    le descovrira Nostre Seingnor Jhesu Crist, li filz Dieu, dont ill a menti que ce est
                    il.»</p>
                    <p xml:id="d001l182" n="5" rend="5">Adonc s'en torna saint P[ous] devers saint P[ierre], si dist: «A [moi] monte de proiier
                    Nostre Seingnor a [genolz fle]chiz, et a toi monte de reçoivre la proiere por [ce]
                    que tu vois qu'il s'ezforçe, que tu ez devant les autres exleüs a Damedieu.»</p>
                    <lb/>
                </div2>
                <div2 xml:id="d001c012">
                    <head>
                        <title>12.COMENT SAINT PIERRE PROIA NOSTRE SEINGNOR Q'IL DESTORNAST SYMON LI·NCHANTIERES</title>
                        <abbr>$12</abbr>
                    </head>
                    <p xml:id="d001l183" n="1" rend="1">Saint Pous mist ginoux a terre et si ora; et saint Pierre exgarda Symon et si lli
                    dist: «Parfaiz ce que tu as comincié, car ill est aprimmé ta fausité, et nostre appiauz
                    et nostre orïzons [sont oïes]; car je voi mon Dieu Jhesu Crist qui apelle moy et mes
                    conpangnonz.»</p>
                    <p xml:id="d001l184" n="2" rend="2">Et Noiron dist: «Ou devés vos aler contre ma volunté?»</p>
                    <p xml:id="d001l185" n="3" rend="3">Saint Pierre li rezpondi: «La devons nos aler ou Nostre Ssire nos a apelléz.»</p>
                    <p xml:id="d001l186" n="4" rend="4">Et Noiron dist: «Avés vos donc a aler en chiel?» Saint Pierrez respondi: «La ironz
                    ou a lui plaira a celui qui nos a·pelléz.»</p>
                    <p xml:id="d001l187" n="5" rend="5">Symon dist: «Buonz enperrierez, pour ce que tu saichez que cil somt mentior et dezeveor,
                    lors que je serai montez au ciel je envoierai a toi mez angles, si tte firont venir
                    a moy.»</p>
                    <p xml:id="d001l188" n="6" rend="6">Et Noirons dist: «Fés donc ce que tu dis!»</p>
                    <p xml:id="d001l189" n="7" rend="7">Adonc monta Symon en lla tor, et fu coronés [de lorier], et cominça a voler mainz
                    estendues.</p>
                    <p xml:id="d001l190" n="8" rend="8">Et Noironz, quant il le vit, si dist a ssaint Pierre: «Cist home, Symon, est voire
                    disanz; mes vos, Pierres et Pous, estez mentiors.»</p>
                    <p xml:id="d001l191" n="9" rend="9">Et ssaint P[ierre] li dist: «Tu ssavras sainz demorançe que nos somes verais disciplez
                    Jhesu Crist, et que sist n'est pas Crist, ainz est enchantieres et maufeizierez.»</p>
                    <p xml:id="d001l192" n="10" rend="10">Et Noiron dist: «Encor estez vos en ce meizmes que vos estiez devant. Veéz ci que
                    trescoupe li chiel, si come voz poés veoir.»</p>
                    <p xml:id="d001l193" n="11" rend="11">Saint Pierre si [esga]rda saint Pous, qui ert enn oraizon, si lli dist: «Pouz, exllieve
                    ton chief et exgarde.»</p>
                    <p xml:id="d001l194" n="12" rend="12">Quant saint Pous leva son chief, ill ert plainz de lermez; et il vit Symon volant,
                    si dist: «Pierre, que estas tu? Parfais ce que tu as cominçié, car Nostre Sire Jhesu
                    Crist nos apelle ça.»</p>
                    <p xml:id="d001l195" n="13" rend="13">Et Noiron si ll'oÿ, si ssourrist et si dist: «Cist voient que il sont vaincu, si rraizotent.»</p>
                    <p xml:id="d001l196" n="14" rend="14">Saint Pierres li dist: «Or pues tu veoir se nos [rassotomes]!»</p>
                    <p xml:id="d001l197" n="15" rend="15">Lors exgarda saint Pierre encontre Symon, si dist: «Angle de diauble, qui cellui portes
                    en ll'air por deçoivre les homes, je te conjur de par Dieu, li crietor de toutez chocez,
                    et de par Jhesu Crist Nostre Seingnor, qui au tierz jor rezuscita de mort, qui trez
                    este hore enn avant ne lle portez enn avant, mez lai le eraumant.»</p>
                    <p xml:id="d001l198" n="16" rend="16">Et si tost com il l'orent deguerpi, si cheï en un leu si c'om dist Sacra, si fu partiz
                    en .IIII. parties; et si i assembla .IIII. pierrez qui sont en tezmongnagne de lla
                    victoire des apostres tres que ha hui en cist jor.</p>
                    <p xml:id="d001l199" n="17" rend="17">Adonc fist Noiron prandre saint Pierre et saint Pol et tenir en llienz, et li cors
                    Symon fist mout bonement garder, si cuida qu'il deüst rezusciter au tierz jor.</p>
                    <p xml:id="d001l200" n="18" rend="18">Et saint Pierre li dist: «Cist ne rresuscitera mais, car ill est morz veraiment en
                    lla parmainauble poine d'infer.»</p>
                    <p xml:id="d001l201" n="19" rend="19">Noiron li dist: «Qui t'a souferrt a ffaire si grant foillie?»</p>
                    <p xml:id="d001l202" n="20" rend="20">Saint Pierre li dist: «La tençe de lui; et se tu l'entenz, mout avoit en llui par
                    coy il deüst perir.»</p>
                    <p xml:id="d001l203" n="21" rend="21">E Noironz li dist: «Saichiés que vos avés envers moy mauvais corage. Et pour ce vos
                    ochierai je.»</p>
                    <p xml:id="d001l204" n="22" rend="22">Noironz dist Agrippe son profete ‒ ce est a dire jostiçe ‒: «Raison est que li home
                    qui ne ssont religiuz perissent mauveizemant.»</p>
                    <p xml:id="d001l205" n="23" rend="23">Pour ce li comande une mainiere de fers a prendre que l'en apelle chardez, et qe l'en
                    i destruie touz les homes de tel mainiere.</p>
                    <lb/>
                </div2>
                <div2 xml:id="d001c013">
                    <head>
                        <title>13.COMENT NOIRONZ JUGIA SAINT PIERRE QUE FUST MIS EN CRUIZ ET SAINT POL FUST DECOLLÉS</title>
                        <abbr>$13</abbr>
                    </head>
                    <p xml:id="d001l206" n="1" rend="1">Agrippe li profetes dist: «Saintismez enperierez, tu ne comandes pas a destruire par
                    convenauble assemple.»</p>
                    <p xml:id="d001l207" n="2" rend="2">Noironz dist: «Pour coy?»</p>
                    <p xml:id="d001l208" n="3" rend="3">Agrippe li dist: «Sire, pour ce que Pous me semble que ssoit innocenz, si est drois
                    que l'en li coupe la teste. Mais Pierrez, qui est omichidez, faites moitre en cruis.»</p>
                    <p xml:id="d001l209" n="4" rend="4">[Noirons] dist: «Tu as bien jugié.»</p>
                    <p xml:id="d001l210" n="5" rend="5">Lors en moina l'en saint Pierre et saint Pol devant Noiron tous lïés, si coupa l'en
                    a saint Pol la teste si com avoit dit, et saint Pierre moina l'en en lla cruiz.</p>
                    <p xml:id="d001l211" n="6" rend="6">Et quant il vint a lla cruiz, il dist: «Pour ce que mi ssire Jhesu Crist vint en terre,
                    si fu exauziés par droite cruiz. Mes la moy cruis doit moustrer et tenir mon chief
                    verz la terre et les piés dreiciéz verz li chiel pour ce que je ne zui pas dingnes
                    d'estre en lla cruiz en tel maniere com mi Ssirez Jhesu Crist i fu.»</p>
                    <p xml:id="d001l212" n="7" rend="7">Et sil tornerent la cruiz en tel maniere com ill ot devizé, si ill fichierent les
                    piés en lla croiz contre mont et les mainz contre aval.</p>
                    <p xml:id="d001l213" n="8" rend="8">Si vi[n]t mout trez grant pueplez que l'en ne puet pas conter, si maudisoient li·npereor
                    et estoient plain de grant forssenerie si qu'il voloient li·npereor ardoir.</p>
                    <p xml:id="d001l214" n="9" rend="9">Mais saint Pierrez leur defendoit et si disoit: «Nostre Sirez me conta et si me dist:
                    «Sui moi, car je voiz a Rrome porr estre crusifiéz derechief.»</p>
                    <p xml:id="d001l215" n="10" rend="10">Et en ce puet l'en [e]ntendre avec li crusifiement Nostre Seingnor li mien cruzifiement
                    qu'il dengna traire a lui.</p>
                    <p xml:id="d001l216" n="11" rend="11">Et enzi com je le sivoie reving je a Rrome.</p>
                    <p xml:id="d001l217" n="12" rend="12">Et il me dist: «N'aies peor, car je sui avec toi tresque atant que je t'aie moiné
                    a lla maizon mon Pere.»</p>
                    <p xml:id="d001l218" n="13" rend="13">Et pour ce, mi filz, ne encombréz pas ma voie, car mi pié vont ja la voie dou ciel.
                    N'en soiéz pas dolant, mes moinéz joie avec moy, car hui en ceste jor reçoif li loier
                    de mon travail.»</p>
                    <p xml:id="d001l219" n="14" rend="14">Et quant ill ot ce dist au pueple, si dist a Nostre Seingnor:</p>
                    <lb/>
                </div2>
                <div2 xml:id="d001c014">
                    <head>
                        <title>14.COMENT SAINT PIERRE HORA A NOSTRE SEINGNOR, ET D'AUTREZ MIRACLEZ</title>
                        <abbr>$14</abbr>
                    </head>
                    <p xml:id="d001l220" n="1" rend="1">«Biauz paistrez, je te rent graizes de ce que tu m'encharjas telz berbis a garder,
                    et or soufrent paizion avec moy; si te pri qu'il aient part de ta graice avec toi,
                    si llez te recomant a garder par ta pitié celles meizmes que tu m'avoies enchargiéz
                    a garder, car par toy les ai je governeez.»</p>
                    <p xml:id="d001l221" n="2" rend="2">Et si tost com ill ot ce dit, si rendi l’arme.</p>
                    <p xml:id="d001l222" n="3" rend="3">Et eraument s'apparrurent li saint home, ceus qui onques nus n'en avoit veüs ne puis
                    n'en vit nul.</p>
                    <p xml:id="d001l223" n="4" rend="4">Cil distrent qu'il ert la venu por llez saint apostrez de lla terre [de Jerusalem]
                    avec Marchel, un aut home qui avoit relinqui Simon li·nchanteor [et] avoit perceü
                    saint Pierre.</p>
                    <p xml:id="d001l224" n="5" rend="5">Cil saint home avec celui Marchel si pristrent li cors sain Pierre en rrepost, si
                    lle mistrent delés Terebinte, en un leu que l'en apelloit Va[t]i[c]ane.</p>
                    <p xml:id="d001l225" n="6" rend="6">Cil saint home, qui disoient qui ert venu de lla terre de Jerusalem, et disoient a
                    tout li pouple: «Exjoïsiéz vos et ellesciéz de ce que vos avés veü ceus amiz Nostre
                    Seingnor. Et si ssaichiéz que Noironz, cist tres fel enpirieres, aprés la mort de
                    cez apostrez ne pourra pas tenir li roiaume.»</p>
                    <p xml:id="d001l226" n="7" rend="7">Si avint apréz ce haine mortelz entre Noiron et li pouple de Rome, que des jenz de
                    Noiron i ot tant mort, si com il l'avoient dezervi, et quant a llui fu la pparole
                    venue, que il li prist une si grant paors qu'il s'en foÿ ne onques puiz ne lle pust
                    hom veoir.</p>
                    <p xml:id="d001l227" n="8" rend="8">Mes il i ot de telz qi distrent que entre ce qu'il aloit fuiant par lli bois, que
                    il enrreidi de froidurre et de faim et que lli leu li devorerent.</p>
                    <p xml:id="d001l228" n="9" rend="9">Et si com li Grreu en porterent les cors des sainz vers Oriant, si fu grant crolle
                    de terre, si corrut li pueplez de Rome, si lles pristrent en un leu que l'en apelle
                    Catacombe, en lla voie que l'en dit Apie, dez .III. milles de la; et la furent miz
                    leurs cors un anz et troiz mois, tres que tant que lli saint leus furent faiz et lor
                    cors i furent mis.</p>
                    <p xml:id="d001l229" n="10" rend="10">Et la furent il appellés a grant glorie [et a hauz] chanz.</p>
                    <p xml:id="d001l230" n="11" rend="11">Et li cors saint Pierre fu miz enz en un leu que l'en apelle Vantichane, et li cors
                    saint Pol fu miz en lla voie dejoste en lla seconde mille de lla chité de Rome, la
                    ou ill a bienfaiz et avra en tous siecles.</p>
                    <p xml:id="d001l231" n="12" rend="12">Et por ce que Marceauz, disciplez Perron mon singnor, vi ce que devant est dit, si
                    ll’ai je excript et miz avant.</p>
                    <lb/>
                </div2>
            </div1>
            <div1 xml:id="d002" type="section">
                <head>
                    <title>2</title>
                    <abbr>2</abbr>
                </head>
                <div2 xml:id="d002c001">
                    <head>
                        <title>1. CE EST LA PAISSION SAINT PIERRE L'APOISTRE</title>
                        <abbr>$1</abbr>
                    </head>
                    <p xml:id="d002l1" n="1" rend="1">De la gloriuze paission sain Pierre l'apoistre, de son martire q'il reçut par Nostre
                    Seingnor.</p>
                    <p xml:id="d002l2" n="2" rend="2">[Si est la veritéz de l'escriture que sainz Pierres estoit a Rome, si s’esjoïssoit]
                    aprés pluzors enzengnemenz et pluzors paroles de vie parmanauble, aprés plusors haus
                    demoustremenz de miraclez et aprés contraires tormenz et mout divers qu'ill ot envers
                    Symon li·nchanteor et plusors autres meizaises que li buons apostres soufri por lli
                    verai Dieu, si rrendoit graices a Nostre Seingnor avec ceus qui venoient a lla creance
                    Jhesu Crist et estoient ententiz a oraizonz et as buons entendimenz et as buons ensseingnemenz
                    et a tous les mistierz de divine pitié;</p>
                    <p xml:id="d002l3" n="3" rend="3">et meizmement ex cuers de ceus qi ll'ezcoutoient metoit charité et chastee, et si amonestoit
                    çeuz qui croient en Jhesu Crist qu'il se gardassent de maufaire.</p>
                    <p xml:id="d002l4" n="4" rend="4">Car la chité de Rome, qui est devant toutes les autres dou siecle, si estoit si exlievee
                    par penssee enn autece d'orgueil que, si com avoit acostumé, que l'en metoit seingnorie
                    en orgueil et en ssegure peresçe et en llait forfait.</p>
                    <p xml:id="d002l5" n="5" rend="5">Car sovent avient que de ll'orgueil de lla pencee vient autragez et forfaiz de char.</p>
                    <p xml:id="d002l6" n="6" rend="6">De ce si avint que par li sermon saint Pierre grant chastité fu en lla chité de Rome
                    des haus homes et dez hauz femes.</p>
                    <p xml:id="d002l7" n="7" rend="7">Mes quant li tenz aprosima que saint Pierre reçut son gierdon, si comanda [Noirons]
                    que l'en li meïst en prison en bues de fer.</p>
                    <p xml:id="d002l8" n="8" rend="8">Li comincierrent aler .IIII. femez, songnanz Agripe le perfez de Rome, dont l’une avoit
                    nom Agrippigne, l'autre Eufenme et la tierce Sandipe et la qarte Dioniz.</p>
                    <p xml:id="d002l9" n="9" rend="9">Quant ill oïrent de sai[n]t Pierres li sarmon de chaesté et de toz les conmandemenz
                    Nostre Seingnor Jhesu Crist, si en llaisserent li lit Agrippe, si voerent chaesté, si
                    orent entr'aus convenances de conceil come celz qui erent confortees et confermees de
                    par Nostre Seingnor Jhesu Crist.</p>
                    <p xml:id="d002l10" n="10" rend="10">Et sor ce qu'elles [se] cominçierent a ssoutraire en toutez mainierez d'Agrippe, si
                    cominça a moitre agais tant qu'il sot, que par ceus sout il qu'ellez aloient a lla
                    predication saint Pierre.</p>
                    <p xml:id="d002l11" n="11" rend="11">Quant elles furent assembleez, si lleur dist come cil qui trop estoit sorpris de l'amor
                    d'eles: «Je sa bien dont vos venéz.</p>
                    <lb/>
                </div2>
                <div2 xml:id="d002c002">
                    <head>
                        <title>2. DE AGRIPPE ET DE SA FEME</title>
                        <abbr>$2</abbr>
                    </head>
                    <p xml:id="d002l12" n="1" rend="1">Cil cristien vos a enzengiéz que vos ne gisiéz mie avec moy et que vos vos hostéz de
                    mon lit ou vos devés estre par droit.</p>
                    <p xml:id="d002l13" n="2" rend="2">Mes je sui certainz que j[a] par sson enchantement ne pourra vostre amor hoster de
                    moy.»</p>
                    <p xml:id="d002l14" n="3" rend="3">Et quant mout les hout aplangnoiez par bla[ndissemenz], ellez ne ss'asentirent pas
                    a ss'amor ne ne rregarderent a ll'enbraichement de sa lecherie, car elles erent fondees
                    el sarmon del beneoit apostre.</p>
                    <p xml:id="d002l15" n="4" rend="4">Quant Egrippe vit qu'elles sivoient dou tout la doutrine Pier[re et] qu'elles desprisoient
                    la vie et la lecherie de lui, si lla cominça assaier par horribles menaicez et a jurés
                    les ardoir, et que saint Pierre soufroit douloruz torment et qu'il dou tout lez destru[r]oit.</p>
                    <p xml:id="d002l16" n="5" rend="5">Mes por ce ne vostrent pas ces bonez femes retorner as ordures, ainz dizoient qu'ellez
                    amoient miauz a ssoufrir toutez mainierez de tormenz qe relenquir Nostre Seingnor Jhesu
                    Crist.</p>
                    <p xml:id="d002l17" n="6" rend="6">Dadanz ce Sanclipe, la feme Albien, qui estoit trez chier[s] ami[s] a ll'enpereor Neron,
                    si vint a ssaint Pierre et si moina avec li de moutez hautez dames, et reçut de lui
                    sermon de moiner bone vie et chaste, si qu’elle s'ousta dou lit son baron et moina
                    bone vie.</p>
                    <p xml:id="d002l18" n="7" rend="7">De ce fu Abins trop dolanz et trop tormentés, si minaizoit [Sanclipe] a maufaire et
                    a saint Piere mout de tormente, et a lla foie assaioit sa feme par doucez parolez et
                    mout se penoit de li traire a ss'amor.</p>
                    <p xml:id="d002l19" n="8" rend="8">Si envoia Agrippi le parfet, quil estoit a llui al[i]éz par amistéz, et [li manda]
                    lez annuiz que saint Piere li faizoit de sa feme.</p>
                    <p xml:id="d002l20" n="9" rend="9">Et il li remande que de celle choce soufroit il grant annui.</p>
                    <lb/>
                </div2>
                <div2 xml:id="d002c003">
                    <head>
                        <title>3.COMENT SANCLIPPE LA FEME AUBINZ NE VOLOIT GESIR AVEC SON MARI</title>
                        <abbr>$3</abbr>
                    </head>
                    <p xml:id="d002l21" n="1" rend="1">De ce si avint une nuit, si come Aubins se coucha, qu'il fist sa feme [Sanc]lipe amoiner
                    a llui.</p>
                    <p xml:id="d002l22" n="2" rend="2">Mes qant il vit qu'il ne lla porroit retorner a sson lit ne por amor ne pot minaçe,
                    si ot consseil li perfet Agripe prendroit sain[t] Pierre au las ausint com oizel.</p>
                    <p xml:id="d002l23" n="3" rend="3">Sandipe, qui ce oï, envoia un suen message a ssaint Pierre qu'il s'en partist de Rome
                    et si exquivast les granz tormens que li avoit enpenssé a ffaire; si lle nonsia auzi
                    a Marcel, qui puis fu gloriuz ssaint et si est encorez.</p>
                    <p xml:id="d002l24" n="4" rend="4">Et cil Marsiauz si fu filz au perfet de Rome qui Marc hot nom.</p>
                    <p xml:id="d002l25" n="5" rend="5">Et sil Marchiaus avoit mout destornee et encombree la male doutrine Simon l’enchanteor
                    et si s'est tenu feaument a ssaint Pierre l’apoistre; et pour ce li laissa la dame
                    assavoir, car toz ciaux qui ce tenoient a lla doudrine saint Pierre avoit sez baronz
                    enpençé et devizé leur mort et leur destruizion.</p>
                    <p xml:id="d002l26" n="6" rend="6">Et quant vint a ll’endemain, si vindrent ensemble li auqa[n]t sanator de Rome et assemblerent
                    granz genz et si distrent: «Haut home, noz voz faisonz assavoir que Pierre a torné
                    les assembleez des genz, si com d'ome et de feme que l'en apelle mariagne, e nos femez
                    depart de nos, et si noz amoine avant ne ssai quel loy novelle qui onques maiz n'oïmes.»</p>
                    <p xml:id="d002l27" n="7" rend="7">Et a ce s'atornent tuit a mal contre saint Piere.</p>
                    <p xml:id="d002l28" n="8" rend="8">Adonc fu Agrippez liés, car ce que il desiroit de saint Pierre si trova il par ll'achaizon
                    dez senatorz.</p>
                    <p xml:id="d002l29" n="9" rend="9">Ce meizmes ne fu pas celé a ssaint Pierre ne a ceus qui a li se tenoient, car une partie
                    des senetors qui avoient esté enlluminé de Nostre Seingnor Jhesu Crist par saint Pierre,
                    il le ferent savoir par hastis messagne.</p>
                    <p xml:id="d002l30" n="10" rend="10">E Marciaux et li autre qui estoient converti proierent saint Pierre qu'il s’enn alast.</p>
                    <p xml:id="d002l31" n="11" rend="11">Et saint Pierre leur dist: «Mi frere et mi fil, il ne convient que je en fuie lez tormenz
                    ne llez poines que l'en ait a ssoufrir par Nostre Seingnor Jhesu Crist, ainz l'on doit
                    son cors livrer a mort et a ppaizion de son gré.»</p>
                    <p xml:id="d002l32" n="12" rend="12">Marciaux et si autre frere si distrent a saint Pierre: «Merçiauble pere, aiéz merci
                    de seste joune jent qui sse tienent a voz predicationz et de ceus qui encor sont noviauz
                    en foy et en voire creance, ni [n]e laissiéz ni voz ni auz en mainz dé mescreanz.»</p>
                    <lb/>
                </div2>
                <div2 xml:id="d002c004">
                    <head>
                        <title>4.ENCORE COMENT SAINT PIERRE ENNORTA LES GENZ EN FERME CREANCE</title>
                        <abbr>$4</abbr>
                    </head>
                    <p xml:id="d002l33" n="1" rend="1">Sainz Pierrez dist: «Vos m'ennortéz que je m'en fuie, et pour ce que [n]e mete paor
                    de paission dedenz lez cuers des noviaux creanz et qui encores ne sunt pas parfet en
                    lla loy. Selonc ce que je doie [metre] fermement avant la parole Dieu et garder les
                    fois des armez que je ai faitez de bone vie et de nete, vos cuidiéx que je m'en doie
                    foïr pour exqiver la mort dont je ai desiréz li trezpaissemenz dou siecle et de lla
                    tenporal vie; car selonc les Escripturez nos devonz Nostre Seingnor glorifier ex tormenz
                    que nos s[of]romez.»</p>
                    <p xml:id="d002l34" n="2" rend="2">Quant si frere, qui errent torné a creance, oïrent ce, si comincierent a crier a haute
                    voiz: «[Bons peres], nos somes apparoillié pour soufrir la mort.»</p>
                    <p xml:id="d002l35" n="3" rend="3">Li jouvinziauz qui saint Pierre norrissoit se laissierent cheïr a terre auzi com s'il
                    fuissent mors et crioient et ploroient a haute vois: «Haÿ! [buonz peres], por coi [nos]
                    veus tu exgarer entre les leus mordanz, qui noz avoie[s] doné Nostre Seingnor par lla
                    sainte fontaine de baptissme et nos avoiez norris en lla forme de ta char et gardee
                    la corone dou ciel, qui est parmanauble?»</p>
                    <p xml:id="d002l36" n="4" rend="4">Meizmez saint Porcéz et saint Martinienz, [qui estoient garde de la chartre] ou saint
                    Pierre ert en prisson, qui puis furent gloriuz martires et sont encores, et autres
                    maistres qui en ceste mistier ert avec aus, p[lo]roient et prioient saint Pierre et
                    disoient: «Sire, va t'en la ou tu viaus, car nos creomez que li·nperiere t'a oublié.</p>
                    <p xml:id="d002l37" n="5" rend="5">E Agrippe, qui est trop fel et si enbraisiéz de ll'amor de sez soignanz, que s'il fait
                    comandemant sor toy eraument Paulinuz, qui est mout haus hom a cui tu fuiz comandéz
                    [et] qui nos comanda toi a garder, eraument diroit que nos t'ocheïzons.</p>
                    <p xml:id="d002l38" n="6" rend="6">Car puiz que nos receümes foy par ta predication et nos somez baptiçié en nom de lla
                    sainte Trinité, si as tu alé la ou il te plot ne ne fu hom qui te feïst moleste ne
                    ne feroit encore.</p>
                    <p xml:id="d002l39" n="7" rend="7">Pour ce que lli enbraizement d'Agrippe ne t'assaillist, qui trop te het, por ce si
                    te prions, tu qui ez nostre maistre, que tu nos dingnez doner ce gierdon que, auzi
                    com tu nos as assouz et deslliés de nos pechiéz, que tu t'en voizez de ceste chartre
                    dellivres et de buiez de fer dont la cruel garde nos est comandé.</p>
                    <p xml:id="d002l40" n="8" rend="8">Si ne t'en vai pas soulement par nostre soufrançe, mes par nostre proiere pour sauver
                    li pouple que tu as atorné a foy et a creance.»</p>
                    <p xml:id="d002l41" n="9" rend="9">Les [vueves] et lez jovinçiaus et seuz qui estoient de grant aage traient leur chevolz
                    et depiecent leur draps et dient: «Buonz peres, tu as les autres sannéz de plusors
                    mainierez d'enfermités et les auquant de mort resuscitéz.</p>
                    <p xml:id="d002l42" n="10" rend="10">Puanz sire, or te sostrai de nos pour ce que tu atenz la mort.</p>
                    <p xml:id="d002l43" n="11" rend="11">O[r] tu t'en vaz de ci ou tu nos envoiez de[va]nt toi, e nnoz armez qu'il ne perissent
                    par lla defaute de ta doutrine, si te haste d’aler, que nos ne pardonz toy ne nos meizmez.»</p>
                    <lb/>
                </div2>
                <div2 xml:id="d002c005">
                    <head>
                        <title>5.COMENT SAINT PIERRE S’ENN ALOIT DE ROME ET COMENT NOSTRE SIRE LI PARLLA</title>
                        <abbr>$5</abbr>
                    </head>
                    <p xml:id="d002l44" n="1" rend="1">Quant saint Pierre oï ties parolez de toutes pars et que d'autre home estoit prié,
                    et qui onques ne sse puet tenir de plorer quant il vit les lermes de ceuz, si fu briziéz
                    et leur dist: «Je changnerai mon propozement, si m'enn irai touz seuz, et nus ni viengne
                    avec moy. »</p>
                    <p xml:id="d002l45" n="2" rend="2">Quant vint a lla [nuit], si [salua] sez frerez et ses amis qui hert converti a Nostre
                    Seingnor, si llez beneïst et comanda a Dieu, et seus s’enn ala.</p>
                    <p xml:id="d002l46" n="3" rend="3">Et enssi com il s'enn aloit, si lli cheïrent les bues de fer qui toutez furent moliez
                    par li signe de lla cruiz.</p>
                    <p xml:id="d002l47" n="4" rend="4">Et si com il voust issir de lla porte de lla cité, s[i] vit Nostre Seingnor venir encontre
                    lui, si ll'ahora et li dist: «Sire, ou vas tu?»</p>
                    <p xml:id="d002l48" n="5" rend="5">Et Nostre Sire li dist: «[Je vois a Rome por estre] cruizifigé derechief.» ‒ «Sire,
                    je retornerai et si te [sieurai]», se lli dist saint Pierre.</p>
                    <p xml:id="d002l49" n="6" rend="6">Eraumant Nostre Sire remonta au ciel, et saint Pierre le sevi longnemant par lle regard
                    et ploroit duremant.</p>
                    <p xml:id="d002l50" n="7" rend="7">Aprés ce, saint Pierre revint a ssoi meizmes, si penssa et entendi que ce iert dit
                    de la soie paission que Nostre Sire soufroit paission par ssa graize.</p>
                    <p xml:id="d002l51" n="8" rend="8">Saint Pierre revint a lla chité grant joie faisant, si lloa Nostre Seingnor et si co[in]ta
                    a ses freres que Nostre Sirez estoit venus encontre lui et qu'il li ot dit que derechief
                    seroit cruisifiéz.</p>
                    <p xml:id="d002l52" n="9" rend="9">Et quant ill ot descoverte la paizion qu'il devoit soufrir, si plorent tuit et moinent
                    mout grant duel, e dizoient: «Buonz paistrez, gardes tes berbis que tu as a garder,
                    et garde ceuz qui foy e creance n'est pas encore si ferme.»</p>
                    <p xml:id="d002l53" n="10" rend="10">Saint Pierre leur dist : « Legiere choce est a Nostre Seingnor qu'il par sa graiçe
                    conferme et confort les cuers des serz; car siauz qui Nostre Sire a planté en foy et
                    en creance fera il croistre, si que sil meizmes porro[n]t les autrez planter en bonez
                    evrez.</p>
                    <p xml:id="d002l54" n="11" rend="11">E mistier est que je, que sui ses sers, sive a ssa volunté.</p>
                    <p xml:id="d002l55" n="12" rend="12">Et pour ce, c'il plaist que je par amor de voz demore en ceste mortel vie, et je ne
                    sui pas encontre; et se sa voluntez i est que je reçoive la mort par son nom et il
                    me daingne reçovre par mon martire, je m'en joïrai en ssa graçe.»</p>
                    <lb/>
                </div2>
                <div2 xml:id="d002c006">
                    <head>
                        <title>6.COMENT SAINT PIERRE AMONESTA LI POUPLE JHESU CRIST QUANT IL ALOIT ALLA MORT</title>
                        <abbr>$6</abbr>
                    </head>
                    <p xml:id="d002l56" n="1" rend="1">Aussi come il encherchoit lez corages de ceuz qui estoient en virtu converti en foy
                    et en creance par cez parolez et par autrez, si sorvint Gerox, serjant Agrippe, et
                    ot avec lui .IIII. maistrez dez gens tormenter et doçe autres homes, si pristrent saint
                    Pierre, si lle moinerent lïé devant Agrippe.</p>
                    <p xml:id="d002l57" n="2" rend="2">Agrippe dist: «Tu as grant fiance en ce que tu az dit et as homez que tu az soduiz
                    et as femes qui par ton ennortement sostent dez lis leur mariz. Et si es si fouz et
                    si hardis que tu fés tort a dieu et si veus moitre avant nostre loy ne ssai quel Crist
                    et contre la sainte costume de Rome et contre la creance de lla chité. »</p>
                    <p xml:id="d002l58" n="3" rend="3">Adonc devint la faiçe de ll’apostoille auzint resplendissant come soleil, si dist Agrippe:
                    «Je voi bien que tu entenz, qu'es mainiere de lecheirie et amoreus d'ordure et trovieres
                    de cruauté et mauifaissierez des gens et abitacle de diauble. Et bien saichiez que
                    je n'ai autre glorie que lla cruiz Nostre Seingnor Jhesu Crist, cui sers je sui.»</p>
                    <p xml:id="d002l59" n="4" rend="4">E Agrippe dist: «Vois tu donc que tu soiez crusifiéz auzint com tez sires fu?»</p>
                    <p xml:id="d002l60" n="5" rend="5">Saint Pierres rezpondi: «Je ne sui pas dingnes de resevoir paizion par droite crois,
                    mes quel mainiere de tormenz qui te plaist, je covoite et dezirre a ensivre les traissez
                    de Nostre Seingnor.»</p>
                    <p xml:id="d002l61" n="6" rend="6">Adonques si comanda Agrippes li parfféz, par leicheirie et par fauz accusemenz, saint
                    Pierre a crusifier.</p>
                    <p xml:id="d002l62" n="7" rend="7">Et maintenant fu grant assemblé de gent de lla chité, et des viauz et des jounez, et
                    d'omes et des femes, et dez richez et des povres, et d'orfenines et dez foublez et
                    de fors, qui a haute voiz crioient : « Por coy ochiéz vos Perron ? Qe a il forfait,
                    et que a il bleichié en lla chité ? Il ne lloist pas que l'en ochie et dapne home innocent.»</p>
                    <p xml:id="d002l63" n="8" rend="8">Et si disoi[en]t: «Ne doit hom bien cremir qe Diex ne vengne la mort dou proudome et
                    qu'il ne nos faice toz perir?»</p>
                    <p xml:id="d002l64" n="9" rend="9">Si cominça li pouplez a forcener encontrre Agrippe, si queroient engning de ravir saint
                    Pierre sains quasser et de cellui garder et dellivrer, e[t] lla chité de Rome ert en
                    grant conffusion par les noisez et par lles cris dou pouple que si est granz que l'en
                    ne porroit raconter.</p>
                    <p xml:id="d002l65" n="10" rend="10">Adonc si arresta saint Pierre un poi, si monta en un aut leu et fist enssengne au pouple
                    qu'il se teüst, et lors si dist: «Vos, homez [D]amedieu et creant en llui, qui estez
                    atorné a sson servize et qui en llui avés experance, se vos aviés charité envers moy
                    et vos me moustréz amor enterine de pitié, ne me rappelés pas ne ne me destornés, car
                    je m'en vois a Nostre Seingnor. Por ce, si soiéz coy et joiant et lié de ce que je
                    fais sacrifice de mon corz hastivemant a Nostre Seingnor, car Diex aime les haitis
                    doneors.»</p>
                    <p xml:id="d002l66" n="11" rend="11">Et a ssez parolez fu appaizie a grant poine la noise et la destruizion dou perfet Agrippe
                    qui lli peuple voloit faire dellivre saint Pierre ; car il dovroit mout avoir destruit
                    Agrippe, mes il cremoient saint Pierre, qui bonement tenoit l’assemple de son maistre
                    Jhesu Crist qui dist, quant li juif l'orent pris pour crusifier, qu'il se voloit defendre
                    contre seus qui ll’appelloient, qu'il avroit tost pluz de .XII. legionz d'angles.</p>
                    <lb/>
                </div2>
                <div2 xml:id="d002c007">
                    <head>
                        <title>7.ENCORE COMENT SAINT PIERRE AMONESTOIT LI PUEPLE</title>
                        <abbr>$7</abbr>
                    </head>
                    <p xml:id="d002l67" n="1" rend="1">Grant pouple vint avec li beneoit apostre et avec ceus quil moinent a lla mort en un
                    leu qe l'en apelle Naumacre, en une montangne ou l'en avoit mize la cruis por lui cruizifier.</p>
                    <p xml:id="d002l68" n="2" rend="2">Il rregarda li pueple qui ploroit et qui voloit faire grant noize por llui dellivrer,
                    si lleur dist a haute vois: «Je vos exconjur, si com mes freres, que vos n'enconbréz
                    mie mon martire ne ll'oufrande que je doi de mon cors faire a Nostre Seingnor.</p>
                    <p xml:id="d002l69" n="3" rend="3">Si n'aiéz mautalant ne haine contre Agrippe, car ill est ministrez d'estrangne evre
                    et de mauveize, et li diaubles a pooir de ma dannation de tant com a moy monte, et
                    ce est par lla soufrance de Nostre Seingnor;</p>
                    <p xml:id="d002l70" n="4" rend="4">car li diaublez est dolanz que je li ai tollu les vaisiaux d'ordure et de mauvaistié
                    ‒ et sonnt lez armes de saus qui feizoient [s]ez evrez et sa volunté que je ai atorné
                    a ffoy et a creance ‒ si·nn ai faite maison Nostre Seingnor et chambre d'ounor et de
                    graiçe.</p>
                    <p xml:id="d002l71" n="5" rend="5">Et por ice que vos estez mi fiz et mi frerez, soiés hobeïzans a ma volunté et soufréz
                    mon martire, quant par la volunté Nostre Seingnor me convient soufrir tel paission
                    de mon corz.</p>
                    <p xml:id="d002l72" n="6" rend="6">Et si dovés bien savoir que li disciple non hont pas poesté sor son maistre.</p>
                    <p xml:id="d002l73" n="7" rend="7">Et pour ce m'ahast ge que je soie exnué de la char, car hore est tenz que je a Dieu
                    faiçe sagrifiçe de mon corz.</p>
                    <p xml:id="d002l74" n="8" rend="8">Soviengne vos des miraclez que vos avés veüs par ll'evre de Nostre Seingnor Jhesu Crist.»</p>
                    <lb/>
                </div2>
                <div2 xml:id="d002c008">
                    <head>
                        <title>8.COMENT SAINT PIERRE SALUA LA CROIS QUANT IL I FU AU PIÉ, SI COM VOZ OÏROIZ</title>
                        <abbr>$8</abbr>
                    </head>
                    <p xml:id="d002l75" n="1" rend="1">Adonc leur salua et si lleur dist: «Sauvéz soiéz! Vos avéz oï de Dieu.</p>
                    <p xml:id="d002l76" n="2" rend="2">Je vos comant a Nostre Seingnor Jhesu Crist.» Adonc aproixma a lla croiz et si dist:
                    «O! duz nom de croiz et hauz mistiers et pluz [grant] graices que nus ne porroit dire;
                    car en lle nom de lla cruis si est pais. O! cruiz, qui par ta virtu joi[n]siz et assemblaz
                    l'ome, ce est a dire l'umaine lingnee, qui pardue estoit par lli forfait Adam, li primerain
                    pere, et l'ostaz de lla prison au diauble.»</p>
                    <p xml:id="d002l77" n="3" rend="3">Donc parlla a ssoi meizmez et si dist : « Drois est que tu renz ton cors a lla terre.
                    »</p>
                    <p xml:id="d002l78" n="4" rend="4">Aprés si parlla [as mestrez] dez ochieors des cors et leur dist: «Que demorés vos de
                    faire ce que de moy est a vvenir? Parfaitez ce que comandé vos est, si me dezpoillés
                    de lla charnel vesteüre.»</p>
                    <p xml:id="d002l79" n="5" rend="5">Si lleur proia et dist: «Je voz pri et comant, buon maistre et buon serjant, que vos
                    en mon cruzifiement moités mon chief contre val et mes piés contre mont. Car il n'avient
                    pas que l'en aussint me cruizifist, qui sui petiz serjanz, coment mon zingnor Jhesu
                    Crist, qui sirez est de toutez chocez; si est droiz que je soufre enterinement la virtu
                    et li pooir de lla cruiz [por aler el ciel.»</p>
                    <p xml:id="d002l80" n="6" rend="6">Et quant il fu mis en la cruiz] en tel mainiere com il meizmez deviza, si cominça a
                    conforter li pouple qui ploroit et arresnier mervoilluzemant, si dist: « Si est granz
                    et haute la sennifiançe de lla cruiz qe nus ne lla porroit raconter.</p>
                    <p xml:id="d002l81" n="7" rend="7">Car par lla cruiz treit Dieu toutez les choces a llui. Ce est fust de vie, par coi
                    la seingnorie de lla mort est destruite. Sire Dieu, ce m'as tu ensseingniéz par ton
                    demostremant. Et ovre et enllumine lez ieus dez jens, si qu'il voient la joie et li
                    confort de vie parmanauble.»</p>
                    <p xml:id="d002l82" n="8" rend="8">Et a ces parolez ovri Diex les ieaus de seauz qui ploroient et qui fondoient touz en
                    llermez.</p>
                    <lb/>
                </div2>
                <div2 xml:id="d002c009">
                    <head>
                        <title>9.COMENT LES ANGLEZ VINDRENT CORONÉZ LA OU SAINT PIERRE ESTOIT</title>
                        <abbr>$9</abbr>
                    </head>
                    <p xml:id="d002l83" n="1" rend="1">En lla paission saint Piere si vindrent lez anglez tous coronés, si que sil lez virent.</p>
                    <p xml:id="d002l84" n="2" rend="2">Et si virent la grant clarité de lla grant glorie, si furent llé et si exjosant que
                    meizmez l’ochieorz des jenz s'en exjorent.</p>
                    <p xml:id="d002l85" n="3" rend="3">Quant saint Pierre vit que sa glorie estoit demoustree a ceuz qui devant lui p[lor]oient,
                    si rendi graiçez a Nostre Seingnor Jhesu Crist et si dist: «Sire, tu seuz ex dingnez
                    d'estre cruisifiéz li chief enn aut, car tu az raichaté tout li monde de peichié.</p>
                    <p xml:id="d002l86" n="4" rend="4">Sire, je ai desiré que je te siue par tel mainiere de paission.</p>
                    <p xml:id="d002l87" n="5" rend="5">Mes je n'entrepris pas que je fuisse cruisefiéz drois; car nos somes homes puremant,
                    peccheors et nés de Adam, mes tu ez veraiz Diex et verai clartéz et veraiz lumierre
                    de tout li siecle, et as dingnié devenir home sains touchement.</p>
                    <p xml:id="d002l88" n="6" rend="6">Tu ez drois, tu es haus, mes nos somes selonc la char et figure [de] generation humaine.</p>
                    <p xml:id="d002l89" n="7" rend="7">Et quant nos somes engnendréz, nos naizomez aussint qu'il semble que nos [c]hai[o]mes
                    enbronc a terre, et semble que ce que est a ssenestre soit a destre, et li bienz maus
                    et li maus bienz.</p>
                    <p xml:id="d002l90" n="8" rend="8">En ces mauvaissez pensseez, Sire Diex, nos trovas tu aussint com i trovas seuz de la
                    chité de Ninive.»</p>
                    <p xml:id="d002l91" n="9" rend="9">Apréz si dist saint Pierre au pouple: «Vos, [fre]rez, qui avés foy et creance, des
                    oreilles de cuer entendés ce que vos est comincement et aministremenz de toute creance.</p>
                    <lb/>
                </div2>
                <div2 xml:id="d002c010">
                    <head>
                        <title>10.COMENT SAINT PIERE ORA A NOSTRE SEINGNOR ET ENNORTA LI POUPLE</title>
                        <abbr>$10</abbr>
                    </head>
                    <p xml:id="d002l92" n="1" rend="1">Li primierz hom que mainiere je ai, et pour coi je tieng li chief abaissé, moustra
                    ça arrierez que humaine generation ert pardue, car sa generation e[r]t morte et s'avoit
                    movemant de vie.</p>
                    <p xml:id="d002l93" n="2" rend="2">Mes mizericordie vint au monde par corporel substantie; car Diex prist char et sanc
                    et devint home, et soufri a estre penduz en lla croiz par lli sauvemant dou monde,
                    et restoura ce que devant noz avoit esté changnié.</p>
                    <p xml:id="d002l94" n="3" rend="3">Et il, Nostre Sirez Jhesu Crist, se glorifia en ssa paission par sa grant poesté, et
                    touz les singnez remist en lleur propre nature, et par sa graize vint il en terre par
                    nos rachater dez poines d'enfer.</p>
                    <p xml:id="d002l95" n="4" rend="4">Et pour celle remenbrançe je enpriz que l'en me puet veoir pendre en lla croiz.</p>
                    <p xml:id="d002l96" n="5" rend="5">Et vos, mi ami, menés bone voie et faites bones evrez, si que vos puissiéz venir a
                    vie pardurauble ou Nostre Sirez nos a apellés par ssa pitié.</p>
                    <p xml:id="d002l97" n="6" rend="6">Car la voie par coy vos devéz aler la, ce est Jhesu Crist; pour ce si convient qe vos
                    ensivéz selui qui soufri paission par lle sauvement de voz armes.</p>
                    <p xml:id="d002l98" n="7" rend="7">Et quant ill ot ce dit a haitié senblant et a lliee chiere, il reclaima Nostre Seingnor,
                    si dist: «Sire Jhesu Crist, je te rent graices de ce que tu m'as ensseingniéz les parolez
                    de vie pardurauble, si m'az enssengné ce que je ai preiché de lla cruiz. Sire Jhesu
                    Crist, mes buonz paistres, je te rent graicez de mon experit dont je croi en toi et
                    dont je entent toi et ta poesté, e dont je t'aim parfitemant en mon cuer.</p>
                    <p xml:id="d002l99" n="8" rend="8">Si te proionz que tu, por ta pitié, nos doinz les bienz que tu nos as promiz.</p>
                    <p xml:id="d002l100" n="9" rend="9">A toi soit glorie, avec li Pere et li Filz et li Saint Expirit par toz les sieglez.
                    Amen.»</p>
                    <lb/>
                </div2>
                <div2 xml:id="d002c011">
                    <head>
                        <title>11.COMENT SAINT PIERRE RENDI L’ARME A NOSTRE SEINGNOR, ET DE CE QE LI AVINT APRÉS</title>
                        <abbr>$11</abbr>
                    </head>
                    <p xml:id="d002l101" n="1" rend="1">Atant rendi saint Pierre l'arme. Et Marciauz, bien creans Nostre Seingnor, qui puiz
                    fu glorius saint, ni atenti devise de nellui; mes luez qu'il vit que saint Pierre
                    ot rendue l'arme, si hosta a sses proprez mainz le cors de lla cruiz, si lle laiva
                    d'eve et de buon vin, si prist mirre et aloiés bien pres de .C. uncez et aprés autrez
                    pluzorz chocez flai[r]anz, si atorna li corz dou saint apostre, si mist [plain] un
                    novel sarqueil d'une novelle licor qe ll’ezcripture appelle miel aterlle; et selle
                    licor si est mout soef flai[r]ans et moult trez douce.</p>
                    <p xml:id="d002l102" n="2" rend="2">Quant ill ot enzi li sarqueil atorné, si i cuccba li cors monsingnor saint Pierre
                    tot ennoinz de preciuz ongnemenz que je vos ai dit.</p>
                    <p xml:id="d002l103" n="3" rend="3">En celle nuit meizmez Marciauz, qui sor sa sopulture estoit et ploroit mout tendrement,
                    et disoit qu'il jamais ne sse partiroit de lui, si vint a lui missire saint Pierre,
                    si lli dist: «Frere Marciauz, n’az tu pas oïe la v[oiz] Nostre Seingnor, qui dist:
                    Laissiéz les mo[rz] enssevelir les morz?» ‒ ce est a dire qu'il sont mort en peichié.</p>
                    <p xml:id="d002l104" n="4" rend="4">Marciaux li respondi: «Maistre, je l'ai aissiés oï.» Et saint Pierre li dist: «Por
                    coy plores tu donc auzint com tu as enzevelliz home mort? Laise tout ce ester, si
                    fai joie, et si llais les homes mors ensevellir leur mort et demener doulor et tristece;
                    et tu vas, si [annonce le regne] de Damedieu et lais la doulor ester.»</p>
                    <lb/>
                </div2>
                <div2 xml:id="d002c012">
                    <head>
                        <title>12.COMENT NOIRON FU DOLANZ DE LLA MOR SAINT PIERRE, ET CE QUE LI AVINT APRÉS</title>
                        <abbr>$12</abbr>
                    </head>
                    <p xml:id="d002l105" n="1" rend="1">Quant Noirons oï dire ce qe saint Pierre estoit ja morz, qu'ill avoit comandé a destraindre
                    duremant et non pas a ochire, si comanda que l'en preïst Agrippe li perfet pour ce
                    qu'il avoit ochiz saint Pierre sainz son conmandement.</p>
                    <p xml:id="d002l106" n="2" rend="2">Car mout s'en plangnoit de ce que saint Pierre avoit fait cheïr de si haut Simon li·nchantierez,
                    car mout avoit bien fait a llui et as romainz.</p>
                    <p xml:id="d002l107" n="3" rend="3">Agrippe fist tant par sez amis que l'en l'ousta de lla perfection de la [prevosté],
                    si maint en ssa maison demaine, et par tant ot pés a Noiron.</p>
                    <p xml:id="d002l108" n="4" rend="4">A lla parfin, Noiron atorna son corage a tormenter ceus qui si erent priz a saint
                    Pierre.</p>
                    <p xml:id="d002l109" n="5" rend="5">Et saint Pierre leur avoit demoustré devant et enzengnié q'il fuissent Noiron, qui
                    estoit cruelz et beiste orrible. Noiron vit ester devant lui saint Pierre par vision,
                    et si oï un conmandemant qu'il li fist, et fu tieux: «Noiron, tres foux et crueuz,
                    tien tez mainz de tormenter les sers Nostre Seingnor Jhesu Crist.» Et sil en fu exbahiz,
                    si se tint un poi.</p>
                    <p xml:id="d002l110" n="6" rend="6">Li frere qui saint Pierre ot converti si ss'ezjoïsoi[en]t a Nostre Seingnor Jhesu
                    Crist avec li Saint Experit.</p>
                    <p xml:id="d002l111" n="7" rend="7">A celui est glorie et virtuz et loengne en lle siecle dez sieclez. Amen.</p>
                    <lb/>
                </div2>
            </div1>
            <div1 xml:id="d003" type="section">
                <head>
                    <title>3</title>
                    <abbr>3</abbr>
                </head>
                <div2 xml:id="d003c001">
                    <head>
                        <title>1. CE EST LA VIE ET LI DECOLLEMENT MON SINGNOR SAINT POL L'APOSTRE</title>
                        <abbr>$1</abbr>
                    </head>
                    <p xml:id="d003l1" n="1" rend="1">De la paission saint Pol. Saichent tuit creant en Nostre Seingnor que quant saint Lucas
                    li Evangneliste fu venuz a Rome de Galathie, et [T]y[t]uz, qui fu disciple Nostre Seingnor,
                    i fu la meiz[mes] de Dalmanche, si atendirent a Rome saint Pol, qui lla devoit venir.</p>
                    <p xml:id="d003l2" n="2" rend="2">Quant saint Pous i fu venuz et il les ot veüs, si fu mout liés; si lleua une graigne,
                    qui conmune estoit as genz de la cité, por ce qu'il la voloit tragitier et preichier
                    la parole Damedieu et de vie parmanauble.</p>
                    <p xml:id="d003l3" n="3" rend="3">Si assembla grant pouple a ssa predication, et se mistrent en ffoi et en creance plusorz
                    armes par lla graizie Nostre Seingnor, si que par toute la chité aloit li sons et li
                    renom de za predication et de sa renomee.</p>
                    <p xml:id="d003l4" n="4" rend="4">Si fu tantost sa saintitéz expandue par toute la contree, car ill ert ja renoméz par
                    lla bone conoissance des bones evrez de sa doutrine, par singnez et par demoustrances
                    de bien et par sa mervoilluze saintité.</p>
                    <lb/>
                </div2>
                <div2 xml:id="d003c002">
                    <head>
                        <title>2. COMENT SAINT POUZ PREICHOIT LA PAROLE NOSTRE SEINGNOR</title>
                        <abbr>$2</abbr>
                    </head>
                    <p xml:id="d003l5" n="1" rend="1">Grant assemblee venoit a llui de lla maiznee li·npereor Noiron qui creoient en Nostre
                    Seingnor Jhesu Crist, si creizoit chascun jor joie et leesement a ceus qui a lla foy
                    iert atorné.</p>
                    <p xml:id="d003l6" n="2" rend="2">Meizmement li souverain de lla monie l’empereor et del conseil si s'alia a lui par amistié
                    selonc ce qu'il vit en llui la divine science, si qu'il a poine se pooit atenprer de
                    parller a llui.</p>
                    <p xml:id="d003l7" n="3" rend="3">Et quant il ne pooit a llui parller de boche, si faisoit tant par lletrez qu'il li·nvioit,
                    que cil re[n]veoit a lui, qu'il avoit de lui parole et conseil amable.</p>
                    <p xml:id="d003l8" n="4" rend="4">Enzint [la] parole saint Pol, par ll’evre dou Saint Experit, ert mout enforciee et amee,
                    si qu'il ne llaissoit plainemant a preichier et que l'en [l']ooit voluntierz de toutez
                    pars.</p>
                    <p xml:id="d003l9" n="5" rend="5">Il desputoit mout voluntierz as juif qi lleur her de trop grant malice, et si vencoit
                    et confondoit en ssermon les juif, si que plusors si metoient dou tout que par cuer
                    et par evre au maïst[i]re saint Pol.</p>
                    <p xml:id="d003l10" n="6" rend="6">Quant li maistre li·npereor, qui pluz ert fondés en clerigie, [lut] devant li·npereor
                    livres que saint Pol avoit fet, mervoilles en preicha en toutez manieres, e lli senetor
                    de Rome qui o[ien]t voluntiers de lui et les hautez paroles de sa predication.</p>
                    <p xml:id="d003l11" n="7" rend="7">S'avvint un jor, si com saint Pous ert en ll’enseingnement de lla parole Damedieu entor
                    li vespres et il parlloit au pueple, un baichiliers, Patrocluz avoit nom, qui bottillierz
                    ert a lli·npereor [et] mout ert plainz de grant delit, si ss'osta devant li roi son
                    seingnor qu'il servoit, et a lla grandie ou saint Pous iert aubergiéz s'enn ala por
                    oïr li·nssengnement de vie parmanauble;</p>
                    <p xml:id="d003l12" n="8" rend="8">car si conpangnon qui mout ert ami et privé li·npereor l'en avoient somoz, car il se
                    tenoi[en]t as ensseingnement saint Pol sainz li conmandement leur seingnor.</p>
                    <lb/>
                </div2>
                <div2 xml:id="d003c003">
                    <head>
                        <title>3.COMENT SAINT POL PREICHOIT AU PUEPLE ET UN BACHELIER I MORUT</title>
                        <abbr>$3</abbr>
                    </head>
                    <p xml:id="d003l13" n="1" rend="1">Quant Patroclus vint a ll'ostel saint Pol, si nne pooit entrer par lla presse des genz,
                    si monta enn aut en une fenestre et se sist por mieus oïr la parole Damedieu, car mout
                    deziroit a estre raenpliz dou sermon saint Pol.</p>
                    <p xml:id="d003l14" n="2" rend="2">Et quant saint Pol ot assiés sermoné, si fu li baichilier laissez, si cominça a ssomellier
                    ; et ce fu par envie de diauble, qu'il vit que li baichelierz oï voluntierz li sermon
                    saint Pol, si fist Patroclus cheïr dou s[o]met de lla fenestre a terre si qe cil morut
                    eraumant.</p>
                    <p xml:id="d003l15" n="3" rend="3">Quant ceste [chose] fu nunçie a Noiron, qui revenoit d’esbannoier et qui mout amoit
                    li bachilier et mout l’avoit demandé, si fu mout dolanz et mout tormentés de lla mort
                    de cellui, si mist un autre au mistier de sa botteillerie qui lli servist dou vin.</p>
                    <p xml:id="d003l16" n="4" rend="4">Saint Pouz si sot eraumant qant que fait estoit, et se sot il par lle Saint Experit,
                    si dist au pouple: «Vos, proudome, mi frere, saichiéz que celli diaublez a trové li
                    leu pour voz essagier. Mes Nostre Sire Jhesu Crist, si com ill a costume, si atorne
                    a ssa glorie ce qu'il veut tormenter par fellonie. Aléz la forz, dist saint Pous, si
                    troveréz li bachilier qui cheüz est de haut, qui gist mort. Alés, si lle levés, si
                    lle m'aportéz.»</p>
                    <p xml:id="d003l17" n="5" rend="5">Cil alerent et si lle troverent mort.</p>
                    <p xml:id="d003l18" n="6" rend="6">Li pueples qui lluec estoit se mervoillerent mout coment saint Pol savoit la mort de
                    celui sainz ce que nus ne ll'avoit veü ne ne lli avoit anuntié.</p>
                    <p xml:id="d003l19" n="7" rend="7">Si dist saint Pous au pueple: «Or i parra vostre foy et vostre creance endroit Nostre
                    Seingnor Jhesu Crist; car ill ert tenz que lla semence de vie pardurauble qui semee
                    ert en bone terre moit son fruit avant a .C. doublez.</p>
                    <lb/>
                </div2>
                <div2 xml:id="d003c004">
                    <head>
                        <title>4.CI VOZ [DIRONS] D'UNS BIAUX MIRACLE QUE AVINT A SSAINT POUS EN ROME</title>
                        <abbr>$4</abbr>
                    </head>
                    <p xml:id="d003l20" n="1" rend="1">Aprimés voz par bone creance a Nostre Seingnor, et si lli prionz que lla vie de cestui
                    joviçel soit remisse en sson cors et que il vive miaux qu'il n'avoit viscu devant.»</p>
                    <p xml:id="d003l21" n="2" rend="2">Il se mistrent tuit a [ter]re et furent tuit en umilité et en doucez oraizons enverz
                    Nostre Seingnor, qui celle porte de miracle a donee as homez.</p>
                    <p xml:id="d003l22" n="3" rend="3">Si dist saint Pol: «Patroclus, lieve suz et si conte com grant joie Diex t'a faite.»</p>
                    <p xml:id="d003l23" n="4" rend="4">Patrocluz se leva eraumant auzint com ce se fust de dormir, si cominça a glorifier
                    Nostre Seingnor.</p>
                    <p xml:id="d003l24" n="5" rend="5">Saint Pous se laissa cheïr a terre, et sil s'enn ala avec la maiznee li·npereor Neron.</p>
                    <p xml:id="d003l25" n="6" rend="6">Et enzi com Noiron demenoit grant duel par lla mort de celui, si vindrent a llui grant
                    torbe des genz, si lli dient: «Sire, ne tte grief pas de lla mort dou baichilier, car
                    il est vif et est a lla porte.»</p>
                    <p xml:id="d003l26" n="7" rend="7">Quant Noiron oï que Patroclus est vif, et qu'il oï dire un petit devant qu'il estoit
                    mors, si ss'ezbahi et si lli dist: «Patroclus, ex tu vif?»</p>
                    <p xml:id="d003l27" n="8" rend="8">Et il rezpondi: «Emperiere, vis sui je.»</p>
                    <p xml:id="d003l28" n="9" rend="9">Et Noiron dist: «Qui t'a fet vif?»</p>
                    <p xml:id="d003l29" n="10" rend="10">Et Patroclus, qui fu haitiés de cuer et expris par chalor de foy et de creance, li
                    dist: «Nostre Sirez Jhesu Crist, rois de tout li siecle, m'a fait vivre.»</p>
                    <p xml:id="d003l30" n="11" rend="11">Noiron fu mout tormentéz quant il oï nomé la virtu de Dieu, si dist au baichilier :
                    «Doit donc cil qui tu dis rengner touz li siecle et desfeirre touz li rengnes dou monde?»</p>
                    <p xml:id="d003l31" n="12" rend="12">Et Patrocluz li dist: «Oïl, sire. Il destruira touz li rengnez dou monde et li roiaumes
                    qui sont desoz li chiel; et si lle servira tout quant qu'ill a en lla terre et en lle
                    ciel, car il [est] roiz de toz rois et sire de touz seingnorz. »</p>
                    <p xml:id="d003l32" n="13" rend="13">Et Noiron li feri de lla paume enmi la faiche et li dist: «Donc serz tu cellui roi?»</p>
                    <p xml:id="d003l33" n="14" rend="14">Patrocluz, tous exjoianz, li dist: «Oïl, car il m'a relevéz de mort a vie.»</p>
                    <lb/>
                </div2>
                <div2 xml:id="d003c005">
                    <head>
                        <title>5.COMENT SAINT POUS FU MENÉZ DEVANT NOIRON ET PARLLENT DE DIEU</title>
                        <abbr>$5</abbr>
                    </head>
                    <p xml:id="d003l34" n="1" rend="1">Adonc si vint Barnabé et Juste et un Pous, Arion de Chappadoice et Festes de Galathe,
                    qui estoient ministre li·npereor et bien la a sson servize et a son conseil, si lli
                    distrent: «Enperiere, por coi fiers tu li baichiliel, qui set ce qui droiz est et qui
                    rrezpont sagement et dellivrement de ce que tu li demandes ? Car nos meizmes servons
                    cellui roi qui vencus ni puet estre, c'est Nostre Seingnor Jhesu Crist.»</p>
                    <p xml:id="d003l35" n="2" rend="2">Et quant Noironz oï ce qu'il disoient d'un senz et d'une conmune parole, que Jhesu
                    estoit [rois] qui ne pooit estre vaincuz, si llé fist gitter en ssa chartre por auz
                    tormenter duremant, si llez avoit devant trop duremant amé.</p>
                    <p xml:id="d003l36" n="3" rend="3">Si comanda que l'en queïst par touz ceus qui [se] faissoient chevaliers et serjanz
                    a cist grant roi, si fist son ban crier ou quel que leu que l'en les trovast les feïst
                    l'om soufrir paission par diversez mainierez des tormenz.</p>
                    <p xml:id="d003l37" n="4" rend="4">Il avint que [par] l'anqueste q'il comanda a faire, que li serz Damedieu qui furent
                    quis et trovéz li pluzors furent moinés devant li·pereor.</p>
                    <p xml:id="d003l38" n="5" rend="5">Et avec aus si fu moinéz saint Pouz pris et lïé; et tuit le regardoient et pooïent
                    bien conoistre a ssa contenance qu'il ert des serjanz dou roi dou ciel.</p>
                    <p xml:id="d003l39" n="6" rend="6">Quant Noironz entendi que sil estoit sirez et maistres des serrz Jhesu Crist, si lli
                    dit : «Tu, om, qui es sers li grant dieu, et si es mies prissonz, que te semble que
                    tu entras [a reponons] au roiaume de Rome et si lle me viaus tollir, et les chevaliers
                    de ma grant sengnorie viaux assembler et atorner a lla seingnorie de cellui roi ? »</p>
                    <p xml:id="d003l40" n="7" rend="7">Saint Pous, qui fu raempliz [dou Saint Esperit], dist fermement a li·enpereor oïant
                    touz: «Noiron, nos n'assemblonz [pas] chevaliers soulement de ton a[n]g[l]e, mes de
                    tous roiaumez a lla roonde.</p>
                    <p xml:id="d003l41" n="8" rend="8">Car ce saichies tu que je ne rrefuiz nellui de quel que gent qu'il soit qu'il voille
                    servir Nostre Sseingnor, ne ne bote arriere ne ne refuise; car Dieu, qui sirez est
                    de toutez chocez, a pooir de douner haut dons et riches a chascunz selonc sa merite.</p>
                    <p xml:id="d003l42" n="9" rend="9">Et s'il te semble que tu voillez croire en llui et que tu voillez a llui hobeïr par
                    bone foy, tu ne tt'en repentiraz pas; et se ce non, ne cuide pas que lla richesse de
                    cist siecle [t]e doit sauver.</p>
                    <p xml:id="d003l43" n="10" rend="10">Mes se tu iez sojéz a Nostre Seingnor, tu sseras sauf parmainaublement.</p>
                    <p xml:id="d003l44" n="11" rend="11">Et quant Nostre Sire vendra au jor dou grant juise, et il jugera lez vis et lez morz,
                    et moitra a [noient] par feu et par flambe la figure de ceste monde, si donra il largemant
                    a sses chevaliers ces dons qu'ill a apparoilliés ainz que li mons fust restourés, et
                    trestous lez a miz en ssauf leus a lleur euz.»</p>
                    <lb/>
                </div2>
                <div2 xml:id="d003c006">
                    <head>
                        <title>6.COMENT NOIRON JUGA SAINT POUS A MORT, QUE LI FUST COUPÉ LI CHIEF</title>
                        <abbr>$6</abbr>
                    </head>
                    <p xml:id="d003l45" n="1" rend="1">Quant Noironz oï ce que la fi[gure] dou monde seroit par ffeu aneentee, si fu si enbraiziés
                    de mautalant qu'il comanda que tuit cil qi creoient en Jhesu Crist fuissent arz en
                    feu.</p>
                    <p xml:id="d003l46" n="2" rend="2">Et par lli consseil des senatorz fu exgardéz que a saint Pouz coupast l'on li chief,
                    selonc lez lois de Rome, si com cellui qui avoit forfait encontre lez loys et la seingnorie
                    li·npereor.</p>
                    <p xml:id="d003l47" n="3" rend="3">Si lle livra li·npereor Noiron a Longnin et a Megiste, qui estoient perfette de Rome,
                    et a Cepton, qui ert sires d'une partie de la chevalerie de Rome, si lleur comanda
                    qu'il le moinassent hors de lla chité et si lli feïssent couper li chief, si que ll’ochision
                    de lui fust faite pleinemant devant tout li pouple.</p>
                    <p xml:id="d003l48" n="4" rend="4">Et saint Pous ne llaissoit pas pour ce qu'il ne preichast la parole Damedieu a ciaux
                    meismez qui sa mort ert comandé.</p>
                    <p xml:id="d003l49" n="5" rend="5">Et Noiron, par ll'enortemant au diauble, envoia ses serjanz hastivemant par toute la
                    chité de Rome par llez cristienz touz ochire, et ciauz qui ss'atapissoient et siaus
                    qui sse demostroient.</p>
                    <p xml:id="d003l50" n="6" rend="6">Dont il avint qu'il i ot tant de morz dez cristiens que lli autre romain orent pitié
                    de lla mort de ciaus; et cill orent desdaing contre Noiron, et maintenant si vindrent
                    par force au palais et firent noise et cri contre Noiron, si lli distrent : «Emperiere,
                    tempre ton [cruel] comant et ta mauvaise forcernerie que tu moinez sor ces homes que
                    tu ochiz, qui ssont de nostre gent et qui gardent et defendent li·npire de Rome.</p>
                    <lb/>
                </div2>
                <div2 xml:id="d003c007">
                    <head>
                        <title>7.DE LLA GRANT CRUAUTÉ NOIRON ET DE SA GRANT FELLONIE</title>
                        <abbr>$7</abbr>
                    </head>
                    <p xml:id="d003l51" n="1" rend="1">Emperierez, tu teuz et destruiz la virtu de Rome, par la grant planté des chevaliers
                    et des genz qui es[t] tout redouté partot.»</p>
                    <p xml:id="d003l52" n="2" rend="2">Adonc ot Noiron si grant duel del cri que li pueplez faizoit si grant sor lui, si fist
                    un autre b[a]n que nus n'ousast ma[in] moitre en cristienz ne faire choçe qui lleur
                    ennuiast, trez que tant que par plainte de que ce fust seüst il pluz plainement lor
                    foy et leur creance et que a lui [en] venist la parole.</p>
                    <p xml:id="d003l53" n="3" rend="3">Et pour ce si rremoinerrent saint Pol devant lui.</p>
                    <p xml:id="d003l54" n="4" rend="4">Quant Noiron les vit, si ss'ezcria [a] haute voiz et dist: «Hostéz, hostéz li maufaitorz,
                    si lle decolléz! Ne llez laissiés paz vivre! L'enchanteor ochïéz, cellui qi touz li
                    senz des gens hoste et hoste lez pe[n]chees!»</p>
                    <p xml:id="d003l55" n="5" rend="5">Et saint Pouz li dist: «Noiron, en poi de tenz soufrirai je la mort temporel. Mais
                    je vivrai parmanaublemant avec mon Dieu et au mon [roi] parmanauble, qui en lla fin
                    vendra jugier les vif et lez morz.»</p>
                    <p xml:id="d003l56" n="6" rend="6">Adonc dist Noiron a Longnin et a Magiste: «Toilliéz li la teste! Adonc si ss'ezblandize
                    par lui meizmes de vie parmanauble, et qu'il sente qui je sui roiz qui ne ssui vaincus
                    ne ne puis estre, et que je ai lïé et ssi ll’ai vancu enn ochiant.»</p>
                    <p xml:id="d003l57" n="7" rend="7">Et saint Pouz li dist: «Noiron, pour ce que tu saichez apréz mon definiment que je
                    vivrai avec mon Dieu parmanaublement, et saichies quant li chief me sera coupés que
                    je parrai a tous tot vif.</p>
                    <p xml:id="d003l58" n="8" rend="8">Adonc porras tu savoir qe la mort [et la vie] servent a mon singnor Jhesu Crisr, a
                    cui sont subjent touz roiaumes et toutez seingnories et que tout a en ssa main.»</p>
                    <p xml:id="d003l59" n="9" rend="9">A ces paroles fu moinéz saint Pous a torment de lla mort.</p>
                    <p xml:id="d003l60" n="10" rend="10">Et enzi com l'en l'en menoit, Loinginz et Magistez iceste choçe li distrent:</p>
                    <lb/>
                </div2>
                <div2 xml:id="d003c008">
                    <head>
                        <title>8.COMENT LONGNINZ ET MAGISTES DEMANDENT A SSAINT POUS DE SSA CREANCE ET DE SON DIEU</title>
                        <abbr>$8</abbr>
                    </head>
                    <p xml:id="d003l61" n="11" rend="11">«Pous, di nos ou est sist fois et ou s'apparut il a voz et coment le coneüstez vos
                    et quel bien voz a il fait ou quel bien voz fira il, que voz, cristienz, l'améz si
                    a ssertez que vos en nulle mainiere ne vos volés assentir a nostre creance ne a autre
                    relegion pour sauver vos [vies] et pour avoir les biens et la joie de ceste monde.</p>
                    <p xml:id="d003l62" n="12" rend="12">Si est mervoille que vos amiéz mieus a ssoufrir lez tormenz de lla mort qe autre joie
                    ne autre delit.</p>
                    <p xml:id="d003l63" n="13" rend="13">Si nos semble grant error et grant sotie car voz aïéz joie et vie et desiréz mort et
                    paission.»</p>
                    <p xml:id="d003l64" n="14" rend="14">Saint Pous leur dist: «Or, baron, qui aviéz cuer et senz, laissiés les oscurités de
                    mezcreançe et de mauvais herror, dont vostre gentilesse est trop coverte et inpirie,
                    si que vos puissiéz tout avant conoistre et venir a joie et en lla conoissançe de celui
                    roy que vos demandastez, et que vos puissiés exchamper dou feu sain et ssauf qui au
                    jor dou juise vendra sor tout li monde.</p>
                    <p xml:id="d003l65" n="15" rend="15">Car si com vos cuidés, nos ne sserons a nul roy terrien, mes a cellui qui tous jors
                    vivra et qui est rois de tout sist siecle, et que par les mauz qu'enn a fait en ceste
                    monde vendra en lla fin si com justicieres et josticera tout li monde par feu et par
                    flambe.</p>
                    <p xml:id="d003l66" n="16" rend="16">Et sil ert buons eurés que en llui avra graize, car il avra vie parmanauble ; et cil
                    ert si mal ouréz que nuz plus de lui qui dezpira la richeçe de sa bonté et a lui ne
                    sse co[nvert]ira, car ill ert parduz parmanaublement.</p>
                    <p xml:id="d003l67" n="17" rend="17">Car pour ce desciendi il de ciel en terre qu'il fist ciel et terre, et pour ce devint
                    il home qu'il home avoit fait, si qe li hom se retornast de mal et de mezcreance.</p>
                    <lb/>
                </div2>
                <div2 xml:id="d003c009">
                    <head>
                        <title>9.COMENT SAINT POUS AMONESTE NOIRON ET SES GENS DE LLA PAROLE DIEU</title>
                        <abbr>$9</abbr>
                    </head>
                    <p xml:id="d003l68" n="1" rend="1">Ce fist Nostre Sire par home, pour ce qu'il laissast les ydles et les mues ymages qu’i
                    auroient auzi com ce ze fust diex, et qu'il servist a ccellui qui lle fist et l'aourast,
                    qui est si puissanz que li anglez tremblent devant lui.</p>
                    <p xml:id="d003l69" n="2" rend="2">Et quant ill est convertiz et croit en llui et l'ahore com son criator et en llui se
                    tient dou tout, Nostre Sirez le fira conpains a sez angles; mes cellui qui refusera
                    sera conpangnonz au diaublez e[n] le tormente et enn [l']ordure dou parmanauble feu
                    d'infer.</p>
                    <p xml:id="d003l70" n="3" rend="3">Et pour ce, vos qui estez sagez homes, atornés vos meizmes et vos ieuz a rregarder
                    et a conoistre et a jugier par droit que cill est qi fist li monde; car sainz faizeor
                    ne vi[n]t il mie avant.</p>
                    <p xml:id="d003l71" n="4" rend="4">Exgardés qui [fi]st l'ome; car si come la divine Excripture le desmongne, li hom ne
                    se fist pas.</p>
                    <p xml:id="d003l72" n="5" rend="5">Exgardér que sez vainez ymages [ne] soient diex, ains sont ovrees que l'om hont faitez,
                    et [en] ses faitures sont lez diaubles repost.</p>
                    <p xml:id="d003l73" n="6" rend="6">Et ces diaubles covoitent adés la dapnation [d'umaine] lingnee, et si sse hastent de
                    moiner les homes a perdition pour ce qu'il les veulent avoir a compangnons in infer;
                    car il sevent veraiment que li home qui sont en foy et en creance monteront en ciel
                    par lla graice Dieu, dont il meizmes li diaublez [cheï]rent par lleur orgueil.</p>
                    <lb/>
                </div2>
                <div2 xml:id="d003c010">
                    <head>
                        <title>10.ENCORE DE LL'AMONEISTEMENT QUE SAINT POUS FEISOIT A NOIRON ET AS ROMAINZ</title>
                        <abbr>$10</abbr>
                    </head>
                    <p xml:id="d003l74" n="1" rend="1">Baron çitoien, entendéz de pur sen que li nom de deïté n'est pas partie ne devizee.</p>
                    <p xml:id="d003l75" n="2" rend="2">Car ill est un seul Dieu de cui sont .III. choces et a cui toutez creaublez chocez
                    hobeïsent feaublement.</p>
                    <p xml:id="d003l76" n="3" rend="3">En la divinité n'a point de partie ; car li Perez et li Filz et li Saint Experiz est
                    une soule choce, et ce est la sainte Tirnité.</p>
                    <p xml:id="d003l77" n="4" rend="4">Entendés, sitaïn de Rome, dont la dizcordie est v[en]ue et par quel raison li mauz
                    ert si creüs de lonc et de lé: et pour ce que la poesté au diauble est si ve[n]ue enn
                    avant, ce est pour ce que li pluzors v[ou]drent estre seingnor et tyrant et prince,
                    exquiverent tous bienz et si sse tindrent as mauz.</p>
                    <p xml:id="d003l78" n="5" rend="5">Dont ill est avenu que ciascunz se planja es ttemples de foillie et de mescreançe,
                    si fist un dieu pour soi moitre avant et a sson hoes a lla ssemblançe d'aucun home
                    par avoir pooir par elz en çeste monde.</p>
                    <p xml:id="d003l79" n="6" rend="6">Dont l'Ezcripture dist par saintez paroles que cil qui ce font sont semblant a cez
                    maufaitorz par cui il font. Ill ont fait chaitif diex a lleur eus, et si ssont fait
                    chaitif.</p>
                    <p xml:id="d003l80" n="7" rend="7">Et si sont moiné a issi grant d[e]rverie qu'il dient a une ymage qui est une piece
                    de fust et dient a une pierre: «Aide nos! tu es nostre diex », et si ahorent un esto[c]
                    qe un charpentierz a fait, quant il sont esch[auf]é des estoilles meizmes.»</p>
                    <lb/>
                </div2>
                <div2 xml:id="d003c011">
                    <head>
                        <title>11.COMENT LI POUPLES RESPONDI A SSAINT POUX ET COMENT LONGNINZ PARLLE A LI</title>
                        <abbr>$11</abbr>
                    </head>
                    <p xml:id="d003l81" n="1" rend="1">A ces paroles, grant tourbe des gens crient a grant voiz en plorant et distrent: «Nos
                    avos erré et mesfait et peichiés et evré mauveizemant. Maistre de saluz et de verité
                    et ensseingierz de voie parmanauble, aiez merci de nos, que nos somez deslliéz des
                    lienz de peichié, que nos puissonz exchamper de feu dont tous li [mondes] sera bruilléz
                    et dont li mauvaiz et li mezcreant seront tormenté. »</p>
                    <p xml:id="d003l82" n="2" rend="2">Et saint Pous leur dist: «Ho! baron, qui cuer Dieu atoche dou Saint Experit, tenés
                    vos fermement en foy et en creance, car il seront apparoillié li ministre de zalu parmanauble
                    qui voz battiçeront. Et se voz tenez bien la charité Nostre Seingnor Jhesu Crist, voz
                    ser[és] sauf parmanaublement. »</p>
                    <p xml:id="d003l83" n="3" rend="3">Loingninz et Magistes [et Cestes] parllerent priveemant a ssaint Pous, si lli distrent:
                    «Sire, nos te prionz que tu nos faicez excrivre la loy parmanauble, qe noz puissonz
                    exchamper dou feu parmanauble qui est a venir et estre parsoinier dou rengne parmanauble;
                    et nos te laironz aler qel part qu'il te plaira, et seronz conpangnons de ta vie, et
                    tu [nos] seraz pere et maistrez jusque a lla mort.»</p>
                    <p xml:id="d003l84" n="4" rend="4">Saint Pol leur dist: «Mi frere, je ne sui paz fuitiz, ainz sui chevalier loiaus a mon
                    singnor et a mon roy. Et se je savoie que je deüsse morir, qe par ceste mort ne venisse
                    mes a vie parmanauble et a glorie, je ne firoie pas ce dont vos me proiéz, ains vos
                    prieroie ce meizmes.»</p>
                    <p xml:id="d003l85" n="5" rend="5">Et si dist: «Or sai je bien que je n'ai pas plusors tormenz soufert por noiant et que
                    je ne soufri pas paission sainz achaison; car il m'est apparoillé corone de victoire,
                    et cil la me donira en cui je ai creü et dont [j]e sui certainz, car je m'en vois a
                    llui en ssa clarité et en ssa majesté et avec les sainz angles au jugemant de tout
                    li siecle. Pour ce ne dout je pas la mort, et si ne firai pas vostre proiere que je
                    m'en voiz.»</p>
                    <p xml:id="d003l86" n="6" rend="6">Donc cominzierent cil [t]roi a plorer, si distrent: «Que firons nos donc, puiz que
                    tu seraz mort ? Coment parvendronz nos a celui a cui tu nos consseilles a croire?»</p>
                    <lb/>
                </div2>
                <div2 xml:id="d003c012">
                    <head>
                        <title>12.COMENT SAINT POL FU MOINÉZ PAR LUI DECOLLER ET DE CE QUE LLI AVINT</title>
                        <abbr>$12</abbr>
                    </head>
                    <p xml:id="d003l87" n="1" rend="1">Enssi com il parlloient entr'aus en tel mainiere, li pouple plore de duel qu'il menoient
                    de saint Pol, et crioient enn ahut et menoient grant noise.</p>
                    <p xml:id="d003l88" n="2" rend="2">Si envoia Noiron .II. chevaliers, dont li unz ot non Partesmez et li autre Fierce,
                    pour savoir se saint Pol ert encore [vis ou] ochiz.</p>
                    <p xml:id="d003l89" n="3" rend="3">Et quant il vindrent, si lle troverent vif et qu'il parlloit au pueple de divinité.</p>
                    <p xml:id="d003l90" n="4" rend="4">Saint Pol, si com il lez vit, si llez apella a ssoi et si lleur dist: «Baron, creéz
                    en Dieu vivant, qui moy et touz ceuz qui en llui croient rezuscita de mort et dellivra
                    dez poines d'infer.»</p>
                    <p xml:id="d003l91" n="5" rend="5">Et cil respondirent et si distrent: «Nos ironz primier a l’empereor, si lli renonseronz,
                    [mes] que quant se sera parfet por coi il noz a envoiés et tu sseraz mort et puiz resuscitéz,
                    donc croironz nos en ton roi. Mes tu, ne detréz pluz ce que comanda cist a ffaire de
                    toy, si va al leu qui est determinéz pour recevoir la sentance de lla mort qui t'est
                    jugie par droit.»</p>
                    <p xml:id="d003l92" n="6" rend="6">Et saint Pous leur dist: «Donéz moy demorançe que je vive encore. Se voz voléz croire
                    en Nostre Seingnor, avez voz pluz grant bizoing que je, qui par lla mort de mon corz
                    voiz a lla vie de ma arme. Mes alons a joie en lle nom dou Nostrre Seingnor Jhesu Crist.»</p>
                    <p xml:id="d003l93" n="7" rend="7">Et enzi com il aloit au leu de paission et grant pouple avec lui, si vint a lla porte
                    de Rome.</p>
                    <p xml:id="d003l94" n="8" rend="8">Et la encontra il une gentil feme qui avoit nom Plantille, qui de grant mainiere amoit
                    lez apostrez et mout amoit devine religion; et enn orant et en plorant se comanda ex
                    oraizonz saint Pol.</p>
                    <p xml:id="d003l95" n="9" rend="9">Et il li dist: «Va, Plaintille, qui ex fille de salu parmanauble, si moy preiste la
                    coverture dont tu covrez ton chief, si va un poi d'une part por la presse dou puouple,
                    si m’atent ci tant que je revingne a toi, et je te rendrai ton bien fait; car je en
                    llierai mez ieuz en lieu de suaire.»</p>
                    <p xml:id="d003l96" n="10" rend="10">Et elle eraumant li dona, et si fist ce que lli apostle li comanda.</p>
                    <lb/>
                </div2>
                <div2 xml:id="d003c013">
                    <head>
                        <title>13.COMENT  SAINT   POUS   ENNORTA   [PAR SAINTES   PAROLES  A  CROIRE] E·NOSTRE SEINGNOR</title>
                        <abbr>$13</abbr>
                    </head>
                    <p xml:id="d003l97" n="1" rend="1">Partesme et Fierté, li dui chevalier, leur distrent a celle: «Qe crois tu cel enchanteor?
                    Et pour coi perdes tu cil buons drap, que jamaiz en sist siecle par llui si buon ne
                    gaangnerois?»</p>
                    <p xml:id="d003l98" n="2" rend="2">Et saint Pous dist a celle: «Fille, atenz ma venue, et je t'aporterai en [to]n drapel
                    li singne de ma mort [et] que je doi vivre avec Jhesu Crist parmanaublemant.»</p>
                    <p xml:id="d003l99" n="3" rend="3">Loingninz [et] Magistez si demanderent entre auz mout ententivement la mainiere de
                    leur salu.</p>
                    <p xml:id="d003l100" n="4" rend="4">Et saint Pous leur enssengna coment il porroient venir a vie parmanauble, si lleur
                    dist: «Mi frere et mi fil, lors que je serai decolléz, et vos et ll'autre qui m'avéz
                    ochis serois par[tiz] dou leu ou Nostre Sire me dingna appeller a ssa conpangnie,
                    si vendront proudome creant en Dieu, si prendront mon cors et si lle enssevelliront.</p>
                    <p xml:id="d003l101" n="5" rend="5">Et vos, gardés bien li leu de ma sepolture, si venés l'endemain bien maitin, si i
                    troverois deus homes enn oraizonz, [Thit]on et Lucan, si lleur dittez pour quel choçe
                    je vos ai la envoiéz.</p>
                    <p xml:id="d003l102" n="6" rend="6">Et aus vos mostreront paroles de saluz e·Nostre Seingnor.</p>
                    <p xml:id="d003l103" n="7" rend="7">Si ne doutés pas ce que comandé vos ert a ffaire; car se voz creéz bien et vos estez
                    lavéz de sainte aive de baptissme et sacré en lla virtu dou Saint Experit, voz seroiz
                    purgié de toutez ordurez de pechié, meizmes dou forfait de [m]a mort, et seroiz excript
                    en ll'ordre des chevalierz Jhesu Crist, et seroiz parsonier et heritauble dou rengne
                    selestiauz.»</p>
                    <lb/>
                </div2>
                <div2 xml:id="d003c014">
                    <head>
                        <title>14.COMENT   SAINT   POUS   FU   DECOLLÉZ ET   DES   MIRACLES   QUE   DIEX DEMOUSTRA POR LLI SAINT APOSTRE</title>
                        <abbr>$14</abbr>
                    </head>
                    <p xml:id="d003l104" n="1" rend="1">A ses parolez parvint saint Pous au leu de sa paizion, si tendi sez mainz au chiel
                    verz Oriant, et si hora longnement en llatin et in hebreu et rendi graicez a Nostre
                    Seingnor.</p>
                    <p xml:id="d003l105" n="2" rend="2">Quant il sa horaision a finee, si salua sez frerez a lla parole dou païz, si llez
                    beneoÿ, si llia ses ieuz dou drap que [Plau]tille li avoit doné, si mist a terre adeuz
                    sez genouz et si tendi son col.</p>
                    <p xml:id="d003l106" n="3" rend="3">Et cil qi maistr estoit dez genz occhire, si lleva son brais enn ahut, si lle feri
                    par tel virtu qu'il li coupa li chief.</p>
                    <p xml:id="d003l107" n="4" rend="4">Qant li chief fu partis dou cors, si sse reclaima li chief meizmes a clere vois en
                    ebreu li nom Nostre Seingnor Jhesu Crist.</p>
                    <p xml:id="d003l108" n="5" rend="5">E maintenant enzi dou cors une grant honde de lait, et aprés si·nn eizi une grant
                    honde de sanc.</p>
                    <p xml:id="d003l109" n="6" rend="6">Aprés s'en vindrent tiez i ot d'auz, si voustrent hoster li drap dont il avoit bendé
                    son viz, si ne lle porent trover ne veoir; car e·lla decollation saint Pol resplendi
                    une si grant clarité et vint une si trez grant odor d[o]ce et soef que nul [oeil]
                    ne lle porent soustenir ne exgarder ne langue ne lle porroit raconter.</p>
                    <p xml:id="d003l110" n="7" rend="7">Quant cil qui lla ssont oïrent et virent en ssaint Pol la graize de Nostre Seingnor,
                    si se mervoillerent mout et loerent Nostre Seingnor, et reg[ehi]rent que Nostre Seingnor
                    Jhesu Crist estoit roiz parmanauble que saint Pol avoit preiché et anuntié com haut
                    maistrez et converti[ssi]erez des genz.</p>
                    <lb/>
                </div2>
                <div2 xml:id="d003c015">
                    <head>
                        <title>15.SI OÏRÉZ D'UNE MIRACLE QUE AVINT A PLAINTILLE DOU DRAP Q'ELLE AVOIT BAILLIÉ A SSAINT POUS</title>
                        <abbr>$15</abbr>
                    </head>
                    <p xml:id="d003l111" n="1" rend="1">Parcenes et Filates, que Noiron avoit envoiéz por haster la mort saint Pouz, si rrepairierent
                    arriere. Et ci com il vindrent a lla porte de lla chité, si troverent Plaintille qui
                    llooit et glorifioit Nostre Seingnor de quant qu'elle avoit oï e veü par lli saint
                    apostre, et si lla demanderent en gabant por coy elle ne covroit son chief de ce qu'elle
                    avoit presté a Pol son maistrre.</p>
                    <p xml:id="d003l112" n="2" rend="2">Et celle, qui fu exprize de chalor de foy et de creance, si rrezpondi corageuzement:
                    «Haÿ! com voz estez vain et chaitif, qui ne ssavés croire ce que vos avés oï et veü
                    a vos ieuz et ce meismes que vos avés senti a vos mains. Je ai verraiment cil drap
                    meizmes que je li donai, qui est pretius et saintifiéz de ll'espandimant de sson pretius
                    sanc;</p>
                    <p xml:id="d003l113" n="3" rend="3">car il vint a une grant conpangnie de ciel et saint Pous avec, si me rendi cellui
                    drap tout veraiment, et si me [r]endi saint Pous [graces] por lla beningnité qu’il
                    avoit [eüe] au drap, si me dist: «Plantille, tu m'as fait servize en terre, et je
                    le te gierdonerai en ciel, la ou tu doiz aler tost, [car je retornerai tost] par toi
                    et si te mostrerai la glorie Damedieu.»</p>
                    <p xml:id="d003l114" n="4" rend="4">Elle trait li drap de son sen, moillié touz vermiaux, si lleur moustra.</p>
                    <p xml:id="d003l115" n="5" rend="5">Et cil, qi trop furent apaoriz, s'en vindrent grant aleüre a ll'enpereor, si lli mostrerent
                    quant qu'il orent veü et oï.</p>
                    <p xml:id="d003l116" n="6" rend="6">Et lors li·nperiere Noiron, quant il oï ce, si s'en mervoilla, et si ot consseil de
                    ce qu'il li estoit nuntié a ssez maistrez de lla clerigie et a ces amiz et a ceauz
                    qu'il pooit avoir de cez senetorz de Rome; si fu mout confuz en sson senz de lla grant
                    peor qu'il avoit, et nuz ne li savoit [doner] conzeill.</p>
                    <p xml:id="d003l117" n="7" rend="7">Anzi com il se mervoilloient entr'auz li uns as autrez de sist affaire, si vint saint
                    Pous entor hore de [no]ne as huiz clos, si s’estut devant li·npereor et si lli dist:
                    «Enperierez, or poes veoir que je sui Pouz, et sui chevalier li roi parmanauble qui
                    ne puet estre vaincuz. Au moinz croi ore que je ne ssui pas mort en ll'ame et vif
                    en mon Dieu.</p>
                    <p xml:id="d003l118" n="8" rend="8">Mais a toi, chaitif, t'avendront enz poi de tens si grant mauz que nus ne lle porroit
                    conter et trop grant tormenz et mort parmanauble, por ce que entre les autres mauz
                    paismez et orriblez dont tu az tant fet as tu a tort expandu mout de sanc des amiz
                    Dieu que tu as martiréz.»</p>
                    <p xml:id="d003l119" n="9" rend="9">Et quant saint Pous ot ce dit, si ss'ezvanoï eraument, que nuz ne lle puet veoir.</p>
                    <lb/>
                </div2>
                <div2 xml:id="d003c016">
                    <head>
                        <title>16.COMENT TYTUS ET LUCAZ REÇURENT BAPTISSME ENZ[I] COM SAINT POUS AVOIT DIT PAR SSON AMONESTEMENT</title>
                        <abbr>$16</abbr>
                    </head>
                    <p xml:id="d003l120" n="1" rend="1">Quant Noironz oï ce, si ot peor pluz grant que nuz ne poïst dire et fu auzi come forz
                    dou sen.</p>
                    <p xml:id="d003l121" n="2" rend="2">Et par lle ennortement de cez amis comanda il Barnaba et Patroclin et tout ceus qu'il
                    avoit en prison a desllier et a llaissier aler quel part il voussissent. Longninz
                    et Megistez, qui ert perfet de Rome, et Cestes, qui ert seingnor d'une partie de lla
                    chevalerie, et il troi se tenoient fermemant a ll’enssengnement saint Pous; et si
                    com il avoit devant devisé, si virent les .II. homes enn orison qu'il leur avoit dit,
                    et ce fu Tytus et Lucanz, e virent saint Poux qi estoit en mi ex deus.</p>
                    <p xml:id="d003l122" n="3" rend="3">Quant il lez virent, si enn orent grant mervoille et si nn'oserent aler enn avant.
                    Tytus et Lucas, si com il se furent levés d’oraisons, et il virent les trois qui avoient
                    esté ministres de lla mort saint Pous, si orent grant peor, si tornerent en fuie.</p>
                    <p xml:id="d003l123" n="4" rend="4">Et saint Pous s'esvanoï.</p>
                    <p xml:id="d003l124" n="5" rend="5">Et li trois crierent aprés les [deus], si lleur distrent: «Proudome et amiz Damedieu,
                    nos ne somes pas venus si com vos cuidéz por vos ochire, mez por reçoivre de vos li
                    saint baptissme, que par ce vos nos menés a vie parmanauble, si com saint Pous li
                    verai maistre nos a promis, que nos veïmes orendroit stant et horant entre voz».</p>
                    <p xml:id="d003l125" n="6" rend="6">Quant Tytuz et Lucans oïrent ce, si s'estuerent coy et a grant leesse mistrent [lor]
                    mainz a elz, si lles beneïstrent dou zingne de la cruiz.</p>
                    <p xml:id="d003l126" n="7" rend="7">Quant ill orent jeuné trez qu'a vvespre, si llez baptiçierent en lle nom Nostre Seingnor
                    Jhesu Crist, a cui est honor et glorie et virtuz en toz sidez. Amen.</p>
                    <lb/>
                </div2>
            </div1>
            <div1 xml:id="d004" type="section">
                <head>
                    <title>4</title>
                    <abbr>4</abbr>
                </head>
                <div2 xml:id="d004c001">
                    <head>
                        <title>1. CE EST LA PASSION SAINT JOHAN LI EVANGELISTE</title>
                        <abbr>$1</abbr>
                    </head>
                    <p xml:id="d004l1" n="1" rend="1">Bien est seüe chose que lla seconde persecutionz que puis Noiron fu faite sor cristienz,
                    fist Domitienz li enpirierez.</p>
                    <p xml:id="d004l2" n="2" rend="2">Dont il avint que par son conmant fu saint Johan li Evangneliste gités horz de lla chité
                    de Fese et envoiéz en eissil en ll'isle qui ot nom Pa[t]h[m]oz.</p>
                    <p xml:id="d004l3" n="3" rend="3">En celle ylle excrist il l'Apokaliz de sa main si que Nostre Sirez li·nseigna.</p>
                    <p xml:id="d004l4" n="4" rend="4">En cellui an que Domitienz l’ot envoié enn eizil en l’ylle qui ot nom Pa[t]h[mo]z, si
                    vint sor lui tel vonjançe que li senator de Rome l’ochistrent, que quant Domitienz ot
                    comandé a feire tout fu caissé et mis a nnoiant.</p>
                    <p xml:id="d004l5" n="5" rend="5">De ce avint que saint Johan, qui a [t]ort estoit envoiés en ll'islle, revint a grant
                    honor a Phese.</p>
                    <p xml:id="d004l6" n="6" rend="6">Touz li pouplez, homes et femez, alerent encontre lui a grant mervoille et si disoient:
                    «Beneoit soit cil qui vient en lle nom Nostre Seingnor.»</p>
                    <p xml:id="d004l7" n="7" rend="7">Et enzi com il entroit en lla chité, l'en portoit une feme morte qui ot nom Druisiane.</p>
                    <p xml:id="d004l8" n="8" rend="8">Celle avoit adés saint Johan deziré a veoir sa presence et oïr sa doctrine.</p>
                    <lb/>
                </div2>
                <div2 xml:id="d004c002">
                    <head>
                        <title>2.D'UN MIRACLE QUE FIST SAINT JOHAN EVANGNELISTE D'UNE FEME MORTE</title>
                        <abbr>$2</abbr>
                    </head>
                    <p xml:id="d004l9" n="1" rend="1">Quant saint Johan vit les pa[r]enz celle, que lles povres et les veuves et les orfenins,
                    si enn ont pitié, car il cr[i]oient et disoient: «Sain Johan Evangneliste, veés ci Druiziane
                    que nos portonz morte, et bien tenoit lez conmandemens de ta doutrine, si nnorrissoit
                    touz nos, et servoit Dieu en humilité et en chaesteé, et desiroit ciascun jor ta venue.
                    Ore es tu venuz.»</p>
                    <p xml:id="d004l10" n="2" rend="2">Adonc comande saint Johan la birre a moitre juz et li cors a moitre fors.</p>
                    <p xml:id="d004l11" n="3" rend="3">Et quant ce fu fait, il dist a clere voiz: «Druisiane, mi ssire Jhesu Crist te viaut
                    resusciter par ssa graiçe. Lieve toy si va en ta maison et si m'aparoille a mangnier.»</p>
                    <p xml:id="d004l12" n="4" rend="4">E celle se leva et s'enn ala, et mout li sovint de celle choçe que li apostrez li avoit
                    comandé.</p>
                    <p xml:id="d004l13" n="5" rend="5">Et bien li sembloit qu’elle n'estoit pas resuscité mes exvoilliez de dormir.</p>
                    <p xml:id="d004l14" n="6" rend="6">Li pueplez demena grant crie par trois horez dou jor par grant joie et disoient: «Un
                    seul Diex est, que saint Johan preiche, si est veraiz Diex.»</p>
                    <lb/>
                </div2>
                <div2 xml:id="d004c003">
                    <head>
                        <title>3.COMENT CRATON LI FAUZ MEISTRE PARLLE AVEC SAINT JOHAN</title>
                        <abbr>$3</abbr>
                    </head>
                    <p xml:id="d004l15" n="1" rend="1">L'autre jor apréz, si com saint Johan preichoit en Phese et moustroit la parole Nostre
                    Seingnor, si avoit un phylosophe plainz de grant clerigie, si estoit apellés Craton,
                    et enssengn[oit] par une fauze mainiere [a] despire ceste monde, si ss’en faizoit exgarder
                    en mi le marchié as genz, si qu'il avoit amoinéz deus bachilierz avant qui avoient
                    esté mout riche, si lleur avoit fait vandre ce qu'il avoient, si leur avoit fait achatter
                    .II. pierrez pretiusez qu'il leur fist brisier devant tout li pouple, et en zennifiance
                    que auzi com cez pierrez pretiusez qi plaisanz estoient a toutes gens ierent brissés
                    et maumisés en fin, aussi dovroit l'en dezpire la richeçe et la glorie de ceste monde,
                    qui sont choses trezpaissaublez.</p>
                    <p xml:id="d004l16" n="2" rend="2">Et si com li baichiliers faisoi[en]t ce, si avint que saint Johan paissa par illuec.
                    Lors apella Craton le phylosofe, si lli dist: «Ceste mainiere de dezpire li monde si
                    est trop foux que lles genz loent, et Dieu le devee et danne.</p>
                    <p xml:id="d004l17" n="3" rend="3">Car ausi com la medicine n'est pas profitauble dont l'e·n'estrangne for le maang, auzi
                    est la doutrine veine et fauçe dont l'e·n'hoste les vicez dez meurces dou cors por
                    miaux vivre et pour sauveté des armez.</p>
                    <p xml:id="d004l18" n="4" rend="4">Car Nostre Sire viaut que li hom faiçe tant qu'il puisse parvenir a vie parmanauble.»</p>
                    <lb/>
                </div2>
                <div2 xml:id="d004c004">
                    <head>
                        <title>4.ENCORE DE SAINT JOHAN ET DE CRATON</title>
                        <abbr>$4</abbr>
                    </head>
                    <p xml:id="d004l19" n="1" rend="1">Quant saint Johan li ot ce dit, si lli dist encor s'il voloit estre parféz, donc vendist
                    qant q'il avoit et si lle donast as povrez; et quant il avroit ce fait, il en conquiroit
                    trezors au ciaux et vie parmanauble.</p>
                    <p xml:id="d004l20" n="2" rend="2">Craton li dist: « Vois tu le fruit de humaine covoitiçe en ces pierrez qui ci gisent
                    dezbrisiez? Mes se Diex est tez [m]estrez et il viaut tant faire por toi que lla vaillance
                    de cez pierrez pretiuses soient donés as povres, fai que ces pierez pretiuses reviengnent
                    enssemble et soient resoudees, si que ce que je ai fait a lla renomee des gens par
                    plaisir a elz, que tu lles faices a lla glorie de cellui qui tu diz que est [t]es maistrez.»</p>
                    <p xml:id="d004l21" n="3" rend="3">A seste parole, saint Jhoan assembla les pierrez fraitez, si lles mist en ssa main,
                    si lleva ses ieuz au ciel, si dist: «Sire Jhesu Crist, qui sor toutez chocez as pooir,
                    que li monde qui estoit depechié en pechié pour lle pichié de ll’aubre de lla covoitiçe
                    el forfait dou primier home, que tu li restoras par lla fust de sainte Cruiz, et a
                    ll’ome qui nés estoit sainz veüe donas ieus que nature ne lli viaut doner, et resuscitas
                    Lazaron aprés li qart jor de sa mort, et toz mahainz et toutez enferitéz sanas par
                    lla parole de ta virtuz, soiez aidanz a ssez pierrez que cil hont debrisie por plaisir
                    as gens, qui ne ssavoient [que estoit] fruit d'aumoine.</p>
                    <p xml:id="d004l22" n="4" rend="4">Sire, sodé les par llez mainz de tez angles, et que le pris d'eles soit tornés enn
                    uz de misericordie et d'aumoine, et croire f[ai] ciauz qui lles verront en ta virtu
                    que Dieu est vivant avec li Pere et li Filz et li Saint Experit en tous siecles.»</p>
                    <p xml:id="d004l23" n="5" rend="5">Et quant tuit li cristien qui estoient avec li saint apostre orent dit « Amen», si
                    furent lez piecez des pierrez si rresoudees qe l'en n'i peüst trover nulle enssegne
                    que onques nulle briseüre i exist eüe.</p>
                    <lb/>
                </div2>
                <div2 xml:id="d004c005">
                    <head>
                        <title>5.COMENT CRATON REÇUT BAPTISSME DA SAINT JOHAN ET TUIT CIL QUI ESTOIENT SEZ DISCIPLEZ AUSSI</title>
                        <abbr>$5</abbr>
                    </head>
                    <p xml:id="d004l24" n="1" rend="1">Quant Cratons li philosofes vit ce, si cheï au saint apostre as piés, si crut et reçut
                    baptissme; et avec lui se baptiçierent li dui baichilier et tuit li autre qui sse tenoient
                    en ssa mauvaize doutrine.</p>
                    <p xml:id="d004l25" n="2" rend="2">Craton cominça a preichier plainemant la foy et la creance Nostre Seingnor Jhesu Crist.</p>
                    <p xml:id="d004l26" n="3" rend="3">Adonc si vindrent deus baichiliers de lla chité de Fese, mout riche de grant pooir
                    et de grant honor, si sse tindrent a lla doutrine saint Johan, si vendirent quant qu'il
                    avoient, si lles donnerent as povrez, si s[i]voi[en]t l’apostrre quant il aloit preichier
                    par lles chités la parole Nostre Seingnor.</p>
                    <p xml:id="d004l27" n="4" rend="4">Si avint un jor que, si com il entroient as murz deforainz en lla chité de Fese, qu'il
                    virent leur serz et leur serjanz de drap de soie vestuz, si rezplend[issoient] en lieux
                    acismemans en lla vaine glorie de cest siecle.</p>
                    <p xml:id="d004l28" n="5" rend="5">Dont il avint que li diaubles ennavra li un dez deus fierez d'une de cez saiettez,
                    si qu'il furant dolans de ce qu'il virent auz meismez povres et diseteus, et chascuns
                    d'aus n'avoir que unz mantiaux, et leur sers estoient richez et puissanz.</p>
                    <p xml:id="d004l29" n="6" rend="6">Mes li apostrez sot toutez les boisdiex au diauble, si dist a deus frerez: «Je voi
                    que vos avés changniés vos corages et vos viairez, por ce que vos avés ensuï [par]
                    envie la doutrine Nostre Seingnor Jhesu Crist [et] qanque vos poïstez avoir avés doné
                    as povrez.</p>
                    <p xml:id="d004l30" n="7" rend="7">Se vos volés recovré or et argiant et pierrez pretiusez autant vaillant com vos eüstez,
                    si prennéz virgez de fust toutez droites, si llé m'aportéz.»</p>
                    <p xml:id="d004l31" n="8" rend="8">Et quant il lez orent aporté et li apostrez ot faite sa horaizon au Pere et au Filz
                    et au Zaint Exprrit, si sse muerent lez vergez en fin hor.</p>
                    <p xml:id="d004l32" n="9" rend="9">Et puis si lleur dist l'apostre: « Aportés moy menuez pierrez de lla gravelle de lla
                    mer.»</p>
                    <p xml:id="d004l33" n="10" rend="10">Et quant sil li ll'orent apportéz et li apostre ot apellé li Pere et li Filz et li
                    Saint Experit, si sse muerent en pierrez pretiuzez.</p>
                    <lb/>
                </div2>
                <div2 xml:id="d004c006">
                    <head>
                        <title>6.COMENT SAINT JOHAN PARLLE A SEZ DEUS DESCIPLEZ QI ESTOIENT REPENTI DE ALER AVEC LUI PAR ENVIE</title>
                        <abbr>$6</abbr>
                    </head>
                    <p xml:id="d004l34" n="1" rend="1">Donc dist saint Johan as deuz frerez: «Alés par .VII. jorz a orfievrez et as perrierz,
                    et quant vos avroiz prové que ce soit finz ors et les pierrez veraiez gemes, si le
                    m'anuziéz.» Et il firent si come leur comanda; dont revindrent a llui et li distrent:
                    « Sire, nos avonz parllé a toz les orfevrez, et si nos distrent qe onques mes non virent
                    [si fin or, et li perrier nos distrent c’onques mes ne virent] si finez pierrez pretiuzez
                    ne si bonez.»</p>
                    <p xml:id="d004l35" n="2" rend="2">Saint Jehan leur dist: «Alés, si rrachatés a vostre eus les terrez que vos avez venduez,
                    [car vos avez perdues] les aluez dou ciel.</p>
                    <p xml:id="d004l36" n="3" rend="3">Achattéz a vostre euz robes de soie por resplandir com poi que soit dou tenz, auzi
                    com la rose qui pert enssemble la color et l'oudor et tout seche.</p>
                    <p xml:id="d004l37" n="4" rend="4">Vos souspiréz enn ezgarder vos sers et vos serjanz de leur biaux assissmemant, et voz
                    estez dolanz de ce que vos estez povrez devenuz?</p>
                    <p xml:id="d004l38" n="5" rend="5">Soiéz flori en cel siecle por sicher parmanaublemant.</p>
                    <p xml:id="d004l39" n="6" rend="6">Vos ne cuidés pas que la virtu de Dieu soit si grant que dont abundance de richecez
                    a ceuz qui lle servent et qu’elle lez faiçe rezplaindir pluz qu'e·non puet conter ne
                    dire.</p>
                    <lb/>
                </div2>
                <div2 xml:id="d004c007">
                    <head>
                        <title>7.COMENT SAINT JOHAN AMONESTOIT LEZ DEUS FREREZ QI PAR ENVIE DE LEUR SERF VOLOIENT LAISSIER LA VIE PARDURAUBLE</title>
                        <abbr>$7</abbr>
                    </head>
                    <p xml:id="d004l40" n="1" rend="1">Diex a estaubilies battailles contre les corages, et cil qui llaissent por son nom
                    les temporieus richecez doivent croire fermement qu'il avront les par[ma]naubless richeçes.</p>
                    <p xml:id="d004l41" n="2" rend="2">Bien saichiés que Nostre Sire nos raconte qu'il estoit un richez hom qui chascun jor
                    menjoit a grant plainté et a grant delit et se resplendisoit enn oneur et en drapz
                    de soie.</p>
                    <p xml:id="d004l42" n="3" rend="3">Et a ssa porte gisoit un landre mendians qui desiroit qu'il au moinz eüst dez mies
                    qu'il avoit a lla tauble dou richez hom.</p>
                    <p xml:id="d004l43" n="4" rend="4">Mes nus ne li dona point. Si avint que li richez hom et li land[r]e morurent en un
                    jor.</p>
                    <p xml:id="d004l44" n="5" rend="5">Li landre fu porté en delit et en vie parmanauble, et li richez hom fu envoiéz en parmanauble
                    enfern.</p>
                    <p xml:id="d004l45" n="6" rend="6">Lors vit li povres qui seoit en lle giron saint Abraam li profete li riches hom, si
                    ss'ezcria et si dist: «Pere Habraam, aiez merci de moy, si envoiez li landre qu i toche
                    son doi en lla lingue si me done a boire, car je soufre trop grant torment en ceste
                    flambe.»</p>
                    <p xml:id="d004l46" n="7" rend="7">Et saint Abraham li rezpondi: «Filz, soviengne toy que tu as eü granz biens et grans
                    richecez en ta vie, et li landres grans maus et grans povr[e]tés. Ore est il en joie,
                    et tu es en poine et en torment. Et bien saichiez que entre noz a grant confusion et
                    grant deviçe, car nulz ne puet de la ou tu es sa venir la ou nos somes, ne de ça aler
                    ou tu ez.»</p>
                    <p xml:id="d004l47" n="8" rend="8">Et cil li respondi: « Pere Abraham, je ai .V. frerez, si tte pri que aucunz se reliet
                    de mort a vie que i[l] voise a elz, si lleur die qu'il li soviengne de moy et qu'il
                    ne voi[s]ent en zist torment.»</p>
                    <p xml:id="d004l48" n="9" rend="9">Et Abraham li dist: « Ill ont Moïsem et les profetez, cui il doivent oïr et tenir leur
                    conmandemenz.»</p>
                    <p xml:id="d004l49" n="10" rend="10">Et sil li respondi: « Il ne croueront pas s'aucun mort n'en est resuscités qui vo[i]st
                    a elz.»</p>
                    <p xml:id="d004l50" n="11" rend="11">Et Habraam li dist: «S'il ne croient Moïsem et lez profetes, donc ne croiront il pas
                    aucun home quil puisse rezusciter.»</p>
                    <lb/>
                </div2>
                <div2 xml:id="d004c008">
                    <head>
                        <title>8.ENCORE DE LL'AMONESTEMENT SAINT JOHAN AS DEUZ FREREZ</title>
                        <abbr>$8</abbr>
                    </head>
                    <p xml:id="d004l51" n="1" rend="1">[A]préz dist saint Johan: « Encore Nostre Seingnor Jhesu Crist, qui nostre maistrez
                    est, affermoit et provoit tiex paroles par assemple de sa virtu.</p>
                    <p xml:id="d004l52" n="2" rend="2">Car quant l'en ot aporté devant lui .III. corz des mors, et il leur resuscita, et il
                    donerent [crean]cez a sses evres et a sez parolez.</p>
                    <p xml:id="d004l53" n="3" rend="3">Et que vos diroie je plus de mo[n] Seingnor et de cez virtuz?</p>
                    <p xml:id="d004l54" n="4" rend="4">Que voz meizmez veéz ceuz que je rezuscite en sson nom et les plaisinéz et li lepreus
                    sanéz et les avuglez enlluminéz et les forcennéz dellivréz dou diauble. Mes cez virtus
                    ne puet paz avoir [cil qui volent avoir] les terrinez richecez.</p>
                    <p xml:id="d004l55" n="5" rend="5">Vos meizmes soloiéz aler as maladez: qant vos aviéz appellé li nom Nostre Seingnor
                    Jhesu Crist, si erent tuit sané.</p>
                    <p xml:id="d004l56" n="6" rend="6">Voz chaichiés les diaublez hors dez cors dez genz, si rrendiéz lumiere as avugles.</p>
                    <p xml:id="d004l57" n="7" rend="7">Or voz est tollue toute graiçe, et si estes devenuz chaitif en rricheces de ceste monde,
                    qui devant estiés forz et granz et puissant en ffoy et en creance.</p>
                    <p xml:id="d004l58" n="8" rend="8">Et voz, qui lli diaublez soloient cremir tant qu'il par voz conmandemenz laissoient
                    les homez entrepriz, et cremés hore lez diaublez.</p>
                    <p xml:id="d004l59" n="9" rend="9">Car sil qui aime l'avoir est serz au diauble.</p>
                    <p xml:id="d004l60" n="10" rend="10">Qui aime li monde ne tient pas les richeces, mez les riche[ce]z tienent auz.</p>
                    <p xml:id="d004l61" n="11" rend="11">Car ill est un vantre qui tant reçoit des viandez que ce seroit aissiéz a .VII. ventres,
                    et si est unz cois qui tantez a vesteüres que ce seroit aissiéz a .VII. cors, et ce
                    est orgoill et dapnation a ll’arme.</p>
                    <p xml:id="d004l62" n="12" rend="12">Et cil qui ne puet user ne ne veut la richece, il garde et assemble, si ne sset a cui
                    oez.</p>
                    <p xml:id="d004l63" n="13" rend="13">Dont li Saint Experit dist par lli profete que li home se tormente en vain qui assenble
                    trezor et si nne sset a cui oez.</p>
                    <lb/>
                </div2>
                <div2 xml:id="d004c009">
                    <head>
                        <title>9.ENCORE DE LL'AMONESTEMENT QUI FEISOIT SAINT JOHAN A DEUS FREREZ</title>
                        <abbr>$9</abbr>
                    </head>
                    <p xml:id="d004l64" n="1" rend="1">Au naistre venimez noz en terre, ne ni eümez nos [a] boire ne a mangnier ne vesteürez,
                    et nos tuit [t]enonz conmunement les riche[ce]z dou ciel.</p>
                    <p xml:id="d004l65" n="2" rend="2">[La clarté del soleil] et [de] la lune [et] dez estoillez est conmune engaument as
                    richez et as povres, et ll’antenprance de ll'air et les plumez, et les evrez de sainte
                    Ygliçe, et les saintees de baitoime, et le remizion dez pechiés, et la parcenerie de
                    lla sainte [de l'autel], et li husement dou cors et dou sanc Nostre Seingnor Jhesu
                    Crist, et sa gratie et sa visitationz et li pardon de chascun pechié.</p>
                    <p xml:id="d004l66" n="3" rend="3">Toutes ses choces depart Nostre Seingnor engaument a ces amis qui sont fermement en
                    foy et en creance, si qu'il ni garde rienz plus a lla hautese de lla persone que a
                    lla baisseçe.</p>
                    <p xml:id="d004l67" n="4" rend="4">Et de ce sont parçonier li riche et li povre.</p>
                    <p xml:id="d004l68" n="5" rend="5">Mes li home est maleuruz et chaitif qi plus veut avoir que bizoing ne lli soit, car
                    il ne puet pas ceürement huser ce que mistier li seroit.</p>
                    <p xml:id="d004l69" n="6" rend="6">Qant li home cuide estre en lla meillor péz et il ne ffait nul houtrage de bovre ne
                    de mangnier, dont li vient sovent dolorz de fievre et dez plusorz mainierez de doulorz
                    [et] d’enfirmitéz par tout li cors.</p>
                    <p xml:id="d004l70" n="7" rend="7">Et li home en ssa grant richece et en ssa grant poesté ne puet assaizir de tant qe
                    il conoisse que sa richece ne lli profitera a ll'arme, maiz la paiz de son cuer.</p>
                    <p xml:id="d004l71" n="8" rend="8">Car les riche[ce]z donent adéz entente et soing a sseuz qui lles gardent: il font garder
                    lez maizons encontre lez larronz, et adés sont en doute ou que il soient, et en lla
                    fin s'en partent de zestui siecle tout nuz, ne n'enn portent de cest siecle avec elz
                    for les pechiéz dont il vont en feu pardurauble.»</p>
                    <lb/>
                </div2>
                <div2 xml:id="d004c010">
                    <head>
                        <title>10.COMENT LI SAINT APOSTRE REZUSCITA UN BAICHILIER PAR LLA GRAIÇE NOSTRE SEINGNOR</title>
                        <abbr>$10</abbr>
                    </head>
                    <p xml:id="d004l72" n="1" rend="1">Enssint com saint Johann disoit cez parolez, si avint que l'en portoit un baichilier
                    mort par enssevellir en lla fosse, qui filz estoit d'une veuve feme, si nn’avoit que
                    .XXX. jors qu'il estoit mariéz.</p>
                    <p xml:id="d004l73" n="2" rend="2">Les gens qui avec lui venoient por faire li servize qui monte as mors cheïrent as piéz
                    saint Johan avec la mere dou baichilier, et tuit proierent a saint Johan, par grant
                    desirer et par humilité, qe en lli nom de son dieu rezuscitast li baichilier de mort
                    en vie auzint com il avoit rezuscité Druiziaine de mort.</p>
                    <p xml:id="d004l74" n="3" rend="3">Grant iert li duel et li ploremenz que a poinez se puet tenir li apostrez de plorer;
                    si sse coucha enn oraison, si tendi sez mainz verz li chiel, si fist une coie oraizion
                    mout longne.</p>
                    <p xml:id="d004l75" n="4" rend="4">Aprés si dist li saint apostre au baichilier, qui ot nom Stadeuz: «Tu as toute pardue
                    ta vie por ce que tu as amé trop ta char. Tu ne conoiz ton crietor. Tu ne conois ton
                    sauveor des gens. Tu ne conoiz li veray ami, ce est li veraiz Dieu. Et pour ce as tu
                    conquiz li fellon annemi, ce est li diaublez, par ta dezconoissançe. Et je ai tant
                    fait par ma proiere a mon Seingnor que tu te relievez de mort, et si anunciez a cez
                    .II. baichilierz dont li un a nom Articuz et li autres Egenius, cui je ai tant blaizmé
                    leur folliez, com grant joie et com grant glorie ill ont pardue et com [en] grant forment
                    il sont cheü.</p>
                    <p xml:id="d004l76" n="5" rend="5">Straceuz se releva de mort  eraumant et si hahora l’apoistre et si cominça les .II.
                    baichilierz a choser, si lleur dist: « Je vi lez angles qui par Dieu vos orent gaangniés,
                    qui plorent de ce que perdu vos avoient, et les anglez au diauble qui sse leessoient
                    de ce qe vos aviéz Dieu perdu.</p>
                    <p xml:id="d004l77" n="6" rend="6">Si vi li [l]ieu parmanauble qui vos est appareilléz, plainz de joie et de touz leessess
                    et de fine clarté et de vie parmanauble, que vos aviéz perdu par vostre follie, et
                    aviéz prises tenebrez d'enfer, qui est plainz de serpans et de feu et de flambe et
                    de si grans tormens que vos ne lle porroiz conter, et plainz de puor et de toute doulor
                    et de toutez angoissez.</p>
                    <p xml:id="d004l78" n="7" rend="7">Vos aviés perduz les delitaubles leus et plainz des flors qui sont de douce odors [et]
                    qui ne puent sechier, et plainz de dos chanz d'anglez et de virtu dou ciel, si aviés
                    acquiz lez orriblez leus ou l'en ne cesse ne par jor ne par nuit de mure ne de huler
                    ne de plorer, si nn'i a autre choce se sse non.</p>
                    <p xml:id="d004l79" n="8" rend="8">Si vos pri que vos proiéz li saint apostre que, si com il m'a rezuscités de mort a
                    vie et de dapnnation [m]'arme [mise] a sauvement, que vos armez qui sont tornneez a
                    dapnnation ramaint en la glorie Nostre Seingnor.»</p>
                    <lb/>
                </div2>
                <div2 xml:id="d004c011">
                    <head>
                        <title>11.D'UN AUTRE MIRACLE QUE LLI SAINT APOSTRE FIST</title>
                        <abbr>$11</abbr>
                    </head>
                    <p xml:id="d004l80" n="1" rend="1">Aprés, cil meizmez qui resuscitéz est de mort et tout li pueplez qui lla estoit avec
                    lez deus bachilierz, dont li unz avoit nom Articuz et li autres Eugenus, si sse mistrent
                    tuit a terre, si proierent li saint apostre qu'il proiast Nostre Seingnor par llez
                    deuz baichilierz.</p>
                    <p xml:id="d004l81" n="2" rend="2">Et li apostre leur rezpondi en tel mainiere: « Voisent li dui baichilier par .XXX.
                    jors, si faicent panitançe et si soient leur proieres que lles virges revienent al
                    lleur natures et les pierres pretiuses enzi com elles furent primiers.»</p>
                    <p xml:id="d004l82" n="3" rend="3">Si avint que aprés les .XXX. jors que lles pierres et les virges ne ffurent pas revenues
                    en lleur primierz natures.</p>
                    <p xml:id="d004l83" n="4" rend="4">Si vindrent Articus et Eugenus a ll’apostre, si distrent: « Tout adés enssengnes tu
                    et preiche pardon et misericordie, si az comandé que tout jors pardoint li unz a lli
                    autre, et se l’ome mesfeisoit mout mieux li doit Diu pardoner a ll'ome.</p>
                    <p xml:id="d004l84" n="5" rend="5">Nos, dolanz et conffus de nostre pechié, et des eus que nos avonz souffert a rregarder
                    lez vanitéz et les covoitisez dou monde, de ce plorons nos en rrepentant, si toy prions,
                    sire, [dolz] apoustrez, que li pardon de Dieu que tu preiches par parolez, que tu llez
                    mostrez par evres.»</p>
                    <lb/>
                </div2>
                <div2 xml:id="d004c012">
                    <head>
                        <title>12.COMENT LES MAUVAISES GENS DE LLA VILLE VOLOIENT QUE SAINT JOHAN AORAST LEUR YDLEZ</title>
                        <abbr>$12</abbr>
                    </head>
                    <p xml:id="d004l85" n="1" rend="1">[S]aint Johan, quant il les vit plorer et repentir de buen cuer, si dist a elz et a
                    tous ceus qui por llui ploren: «Nostre Sire Diex parlla [d]ez pecheors et si dist:
                    «Je ne voil pas que lli pechieres mueire en sson peichié, mes qu'il se convertisse
                    et faice bones evres.»</p>
                    <p xml:id="d004l86" n="2" rend="2">Et si dist Nostre Sires en sson ensseingnement que, quant un pechierez lait son peichié
                    si ss'en torne a penitançe, que lles angles hont pluz grant joie que de .XXIX. justez
                    qui bisoing n'ont de penitançe.»</p>
                    <p xml:id="d004l87" n="3" rend="3">Et puiz dist saint Johanns au pueple: « Saichiéz de voir que Nostre Sirez a pris a
                    gré la penitançe de ces deus.»</p>
                    <p xml:id="d004l88" n="4" rend="4">Lors s'en torna a ssez frerez, si lleur dist: « Alés, si rreportéz les verges au bois
                    la ou vos les preïstes, car elles sont toutez revenuez a lleur primierez naturez.»</p>
                    <p xml:id="d004l89" n="5" rend="5">Et quant ce fu fait, li dui frere orent recovré la graiçe de Dieu qu'il avoient perdue,
                    si qu'il chaissoient les diaubles fors des cors dez homez auzint com il avoient fait
                    ançoiz et rallumoient les avuglez et rendoient sainté as maladez, et grant virtu faizoit
                    Diex por aus.</p>
                    <p xml:id="d004l90" n="6" rend="6">Tuit cil de lla [cité] de Phese et pres tuit cil de lla contree d'Asie si sse tenoient
                    as sermonz et as enssengnemens saint Johan et si preichoient de lui.</p>
                    <p xml:id="d004l91" n="7" rend="7">Si avint que cil que sse tenoient a lla mauvaize creance des ydres firent une grant
                    noize et une sedition encontre saint Johan, si lle moinerent a un temple de leur dieu
                    et si lle distrairent qu'il feïst sagrifiçe a lleur ydles et a lleur deuessez, que
                    l'en appelloit Diene, selonc l’orde mainierre de leur mescreançe.</p>
                    <p xml:id="d004l92" n="8" rend="8">Et saint Johan leur dist: « Je voz moinerai tous a ll’igliçe mon Singnor Jhesu Crist.
                    Si appelléz li nom de vostre deuesse Diane, si fetez cheoir l'igliçe de mon dieu, et
                    enssint m'assentiroie a voz. Mes ce vos ce non poéz faire, je appellerai mon seingnor
                    Jhesu Crist, et si ferai cheoir sist temple et depichier l'ymage que vos aoréz et avez
                    fait en ll'ounor de vostre deuesse. Et quant ce sera fait, si ssera droiz que voz laissiéz
                    vostre mescreançe, si voz convertissiéz a Dieu.»</p>
                    <p xml:id="d004l93" n="9" rend="9">A cez paroles se tut tot li pueplez, et poi enn i ot qui fuissent contre ceste devizee,
                    et pluz grant partie s'i assenti.</p>
                    <lb/>
                </div2>
                <div2 xml:id="d004c013">
                    <head>
                        <title>13.COMENT LI TEMPLE DES YDLES [CHEÏ] PAR LLA PROIERE SAINT JOHAN, ET COMENT CELLUI JOR SE CONVERTIRENT .XIIII. MILIE HOMES</title>
                        <abbr>$13</abbr>
                    </head>
                    <p xml:id="d004l94" n="1" rend="1">Saint Johann ennorta li puple par douces parolez qu'il se traississent enssuz del moustier;
                    et quant tuit furent enssuz trait, si dist saint Johan a aute vois oïant touz: «Sire
                    Jhesu Crist, je te pri que cil temple chiee et enssemble toutez les ymages que l'en
                    i aore, si que nus hom i soit bleichiéz.»</p>
                    <p xml:id="d004l95" n="2" rend="2">Eraument, et enssi com il le dist, li mostier et toutez les ydles cheïrent qu'il n'en
                    i ot point et vindrent a nnoiant auzi com la poudre que lli venz chaiche.</p>
                    <p xml:id="d004l96" n="3" rend="3">Si en cellui jor se convertirent et baptiçierent .XIIII. mile homez païenz sains les
                    enfanz, et sains nul exbahissement et sainz nulle peor cominçierent a crier: « Un sol
                    veraiz Diex est, en cui Johan li apostre croit.»</p>
                    <p xml:id="d004l97" n="4" rend="4">Adonc si vint avant Aristodomes, qui estoit evesquez de leur mahomeriez, si fu plainz
                    de mauvais experit, si fist sidision el pueple si que li pueples s'apparoilla de battaille
                    contre I'apostre.</p>
                    <p xml:id="d004l98" n="5" rend="5">Mes saint Johan dist: «Di moy, Aristodomes, que puiz je faire que je te toille la mezcreançe
                    que tu as en ton coragne?»</p>
                    <lb/>
                </div2>
                <div2 xml:id="d004c014">
                    <head>
                        <title>14.COMENT LI SAINT APOSTRE PARLLE AVEC ARISTODOMEZ, QI VESQUES ESTOIT DEZ MESCREANS, SI COM VOS OÏRÉZ</title>
                        <abbr>$14</abbr>
                    </head>
                    <p xml:id="d004l99" n="1" rend="1">Aristodomes li dist: «Se tu veuz que je croie en ton dieu, je te donrrai venin a boire;
                    et quant tu ll'avras beü, se tu ne muerz eraument je dirai que ton dieu est verais
                    et le croirai.»</p>
                    <p xml:id="d004l100" n="2" rend="2">Li apostre li dist: «Se tu me donez li venin a boire, je appellerai li nom de mon
                    dieu, et li venin ne moy porra nuisir.»</p>
                    <p xml:id="d004l101" n="3" rend="3">Dont li dist Aristodomez: «Tu en voiras primieremant les autres boire et morir eraumant:
                    li tien cors le redoutera a bore.»</p>
                    <p xml:id="d004l102" n="4" rend="4">Sant Johan li dist: «Je t'ai dit que tu croiz en mon dieu Jhesu Crist et que tu en
                    ssoiez apparoilliéz quant tu avraz veü que je remandrai touz sainz apréz li boire
                    dou venin.»</p>
                    <p xml:id="d004l103" n="5" rend="5">Lors s'enn ala Aristodomes au conçille de lla chité, si lli requist .II. homez que
                    l'en devoit decoller por lleur forfaiz; et il li outroia.</p>
                    <p xml:id="d004l104" n="6" rend="6">Et sil lé mist e·mi le marchié voiant tous li pueple et voiant l'apostre, si lleur
                    fist boire li venin; et cil morurent eraument.</p>
                    <p xml:id="d004l105" n="7" rend="7">Dont dist Aristodomez: «Johan, excoute moy. Ou tu lais aler ta doutrine dont tu as
                    hosté li pueple de croire en noz diex, ou tu prenz li venin, si lle boif por mostrer
                    se tez diex est tant puissant que puis que tu l’avraz beü puissez remanoir sainz et
                    haitiéz.»</p>
                    <p xml:id="d004l106" n="8" rend="8">Saint Johan vit morir ceuz qui avoient beü li venin, et pour ce non ot nulle peor,
                    ançois prist li venin sainz doute et fist dessus li singne de lla crois, si dist:
                    «Mes perez Jhesu Crist, qui feïz ciel et terre, en cui subjectionz est toutes chocez,
                    a cui toute creature sert, et qui tient toutez poestés et toutez seingnoriez, et de
                    [qui] tuit li serpant s'appassent quant ill ont oï ton nom et dragonx et guivrez et
                    toutez les males choces qui portent venin et en ssechent toutes les raichines qui
                    ssont contre l’umain saluz,</p>
                    <lb/>
                </div2>
                <div2 xml:id="d004c015">
                    <head>
                        <title>15.COMENT SAINT JOHAN BUT LI VENIN VOIANT TOUZ LI POUPLEZ ET VOIANT ARISTODOMEZ, NE MAL NE LI FIST</title>
                        <abbr>$15</abbr>
                    </head>
                    <p xml:id="d004l107" n="1" rend="1">Tu, Ssirez, esteinz lez virtuz de ce venin et sez euvrez mortieus, et si outroie[s]
                    a ceus qui si sont, qui tu as formé a tta semblançe, qu'il aient ieuz por toi veoir
                    et oreilles por oïr et cuer por entendre ta sengnorie et ta poesté.»</p>
                    <p xml:id="d004l108" n="2" rend="2">Et quant ill ot ce dit, si fist li singne de lla crois sus la boche et sus son corz,
                    si but quant qu'il enn ot en lle henap.</p>
                    <p xml:id="d004l109" n="3" rend="3">Et quant ill ot beü, si dist: « Sire Diex, je te pri que cil pour cui je bui sist
                    boire soient converti a toi par foi et par creance et qu'il soient sauvés par ta [gra]ce».</p>
                    <p xml:id="d004l110" n="4" rend="4">Li pueplez gardoit saint Johan par .III. hores dou jor ne ne veoient qu'il eüst en
                    llui nulle peor ne ensseingne nulle de trebleizon por venin qu'il eüst beü, si comincerent
                    a crier: « Un sol verais Diex est, en cui Johan croit.»</p>
                    <p xml:id="d004l111" n="5" rend="5">Mes Aristodomes ne ne creoit encore adonc pas, mes li pueples l'entendoit et creoit
                    duremant.</p>
                    <p xml:id="d004l112" n="6" rend="6">Et sil s'en torna a ssaint Johan, si lli dist: «Encore sui je en doute de ce que tu
                    diz.</p>
                    <p xml:id="d004l113" n="7" rend="7">Mes se tu resuscitoies par ton dieu cez qui sont ci mors par sez venin, ma penssee
                    en sseroit mout miaudre de lla doute ou elle est.»</p>
                    <p xml:id="d004l114" n="8" rend="8">Et lez gens corrurent sus Aristodomez et si disoient: «Nos ardrons toy et ta maizon
                    se tu paroles plus contre l'apostre.»</p>
                    <lb/>
                </div2>
                <div2 xml:id="d004c016">
                    <head>
                        <title>16.COMENT LI SAINT APOSTRE FIST ARISTODOMEZ RESUSCITER LI DEUS QUI MORS ESTOIENT PAR VENIN PAR LLA GRAICE NOSTRE SEINGNOR JHESU CRIST</title>
                        <abbr>$16</abbr>
                    </head>
                    <p xml:id="d004l115" n="1" rend="1">Quant saint Johan vit que la noise et la sudition montoit entr’aux por lui, si com[and]a
                    a ffaire silence, si dist oïant touz: «La primiere virtuz que vos avez de Damedieu
                    et que vos devés tenir, ce est patience.</p>
                    <p xml:id="d004l116" n="2" rend="2">Par cellui devés vos soufrir li non savoir dez mezereanz.</p>
                    <p xml:id="d004l117" n="3" rend="3">Et pour ce meitonz poine tout en ssoufrant que Aristodomez soit destornés de sa mezereançe
                    et convertiz a Dieu.</p>
                    <p xml:id="d004l118" n="4" rend="4">Et encore i soit la d[etri]ence, si lle menonz tant qu'il conoisse son crietor.</p>
                    <p xml:id="d004l119" n="5" rend="5">Car je ne me targerai pas de ceste evre trez que tant que mez medicines puissent aidier
                    a ssez plaiez.</p>
                    <p xml:id="d004l120" n="6" rend="6">Car auzi com li mire qui [a] le malade en cure, et quant il ne lli puet aidier par
                    une meicine si lli quiert sainté par autre, auzint selonc ce que se ne lli a noient
                    aidié qu'ill a fet, donc faisom choçe bone.»</p>
                    <p xml:id="d004l121" n="7" rend="7">Saint Johan si lli dist qu'il creüst en Dieu Jhesu Crist, et puiz se dezpoillia de
                    sa cotte et remest afoublé de son mantel, et si bailla sa cotte Aristodomez.</p>
                    <p xml:id="d004l122" n="8" rend="8">Et Aristodomez li dist: «Por coy m’as tu doné ta cotte?» Saint Johan li dist: «Je
                    l'ai fait pour ce que tu laissez ta mezereançe.»</p>
                    <p xml:id="d004l123" n="9" rend="9">Et Aristodomez li dist: «Comant me fira ta cote partir de mezereançe?»</p>
                    <p xml:id="d004l124" n="10" rend="10">Saint Johan li rezpondi: «Va, ssi moit ma cote desus ces mors, et si lleur diraz en
                    tel mainiere: «Li apostre Nostre Seingnor m’a envoié a vos que voz en sson non vos
                    relevéz, et par ce conoisse tous li pueples que lla vie et la mort est en lla volunté
                    mon singnor Jhesu Crist.»</p>
                    <p xml:id="d004l125" n="11" rend="11">Et quant Aristodomez ot tout ce ffait, et il lez vit relever en tel mainiere, si haora
                    a saint Johan, si ss'enn ala a grant ahaste au conçue, si lli dist a haute vois: «
                    Concille, oies moy! Je croi qu'il te soviengne de ce que je t'ai miz sovent en mautalant
                    encontre l’apostre et pluzors maus ai je fait devant lui, dont je criem mout son mautalant.</p>
                    <p xml:id="d004l126" n="12" rend="12">Car Diex est tapiz en semblançe d’ome, et li venin qu'ill a beü ne lli a rienz maufait,
                    ains remaint aitiéz; et ceus meismes qui sont morz par venin ai je resuscitéz par
                    mez mainz et par li tochement de ça coite, si que a toz ceus qui rrezuscité sont ne
                    puet l'en aparçoivre qu'il eüssent singne de mort.»</p>
                    <p xml:id="d004l127" n="13" rend="13">Li concillez li dist: «Que veuz tu que noz faizonz?»</p>
                    <p xml:id="d004l128" n="14" rend="14">[Et cil li respondi]: «Alons a llui, si lli cheonz as piéz et si lli crionz merci,
                    et si faisomez ce qu'il noz comandera.»</p>
                    <p xml:id="d004l129" n="15" rend="15">Adonc si vindrent ensemble, si cheïrent as piéz l’apoistre, si lli quistrent pardon.</p>
                    <p xml:id="d004l130" n="16" rend="16">Et il lez regarda, si rendi graiçez a Nostre Seingnor, si fist sa horaizon, puiz leur
                    comanda a jeuner une semaine.</p>
                    <p xml:id="d004l131" n="17" rend="17">Et quant cil jeuun fu parfait, si llé baptoia.</p>
                    <lb/>
                </div2>
                <div2 xml:id="d004c017">
                    <head>
                        <title>17.COMENT NOSTRE SIRE JHESU CRIST PARLOIT A SSAINT JOHAN ET LI DIST Q'IL ALAST APRÉS LUI</title>
                        <abbr>$17</abbr>
                    </head>
                    <p xml:id="d004l132" n="1" rend="1">Quant sil furent batiçié et elz et leur paranz et leur serjanz, si brisi[er]ent toutez
                    leur ymagez de leur feus ydles et leur faus diex, si firent une ygliçe en lle nom
                    saint Johan.</p>
                    <p xml:id="d004l133" n="2" rend="2">En celle ygliçe tranzi saint Johan de cist siecle, si com vos oïréz aprés, dont fuit
                    croient en Nostre Seingnor.</p>
                    <p xml:id="d004l134" n="3" rend="3">Mes saichent tuit que quant saint Johan morut, il avoit d'aage nonante anz.</p>
                    <p xml:id="d004l135" n="4" rend="4">Si lli apparut Nostre Sirez avec sez disciplez, si lli dist: « Vien a moy, car bien
                    est droit que tu menjiuez a mon mangier avec moy et avec tez frerez.»</p>
                    <p xml:id="d004l136" n="5" rend="5">Cist mangnier senifie la joie parmanauble. Saint Joan cominça a aler, et Nostre Sire
                    li dist: «La domeinche de ma resurreizion, qui ssera aprés .V. jorz, vendraz tu avec
                    moy.»</p>
                    <p xml:id="d004l137" n="6" rend="6">Et [quant] ill ot ce dit, si monta au chiel.</p>
                    <p xml:id="d004l138" n="7" rend="7">Quant vint au dimenche, li jor de Pasque, si ss'asembla li pueplez a ll'iglyçe qui
                    faite iert au nom saint Johan.</p>
                    <p xml:id="d004l139" n="8" rend="8">Saint Johan si fist li servise Dieu, et tres [le coc] chantant trez que a ore de tierce
                    parlla il au pueple, si lleur dizoit: «Mi frere et mi parsonier dou rengne Nostre
                    Sengnor Jhesu Crist, conoissiés Nostre Seingnor et si rregardés con grant miraclez
                    et com grant signez Diex a fait [et] lla doutrine et li ensengnement qu'il vos a fait
                    par moy. Tenés vos fermement a ssez aconmandemens, car il [m'a] lla apellé par ssa
                    gratie.»</p>
                    <lb/>
                </div2>
                <div2 xml:id="d004c018">
                    <head>
                        <title>18.COMENT SAINT JOHAN LI APOSTRE ALA EN SSIEL, SI COM VOS OÏRÉZ APRÉS RACONTER</title>
                        <abbr>$18</abbr>
                    </head>
                    <p xml:id="d004l140" n="1" rend="1">Aprés si comanda a ffaire une foisse deléz l'autel carree et la terre a giter fors,
                    si entra enz et estendi sez mainz a Nostre Seingnor, si dist: «Sire, je vieng a vostre
                    mangnier, si com tu m'az somos, si te rent graiçez de ce que tu m’as dingné appeller
                    a ce que je desir de tot mon cuer a veoir ta faiçe, et si m'est auzi com se je fuisse
                    rususcitéz de mort.</p>
                    <p xml:id="d004l141" n="2" rend="2">La douce oudor de toy me fait covoitier vie parmanauble.</p>
                    <p xml:id="d004l142" n="3" rend="3">Ta vois et ta parole passe toute dousor que ll'on poïst porpensser. Je t'ai sovent
                    proié q'il te pleüst que je venisse a toy, et tu me disoies: « Atent tant que tu aiez
                    li pouple dellivré dé mescreanz.»</p>
                    <p xml:id="d004l143" n="4" rend="4">Si as gardé mon corz de touz persecutionz et tenu et tu as ma arme «illuminee, si
                    ne me guerpis pas en eizil ou je fui, ainz m'en gittas et meïz en moy parole de verité,
                    et si ai encorez les euvrez excriptes que je te vi faire et icelles parolez que je
                    oï de ta boche.</p>
                    <p xml:id="d004l144" n="5" rend="5">Sire, [si te] chargne je a garder les miez filz que sainte iglice a por batissme et
                    par lla graize dou Saint Experit que je ai regneneréz a ton euz.</p>
                    <p xml:id="d004l145" n="6" rend="6">Si rreçoif moi que je soie avec mes frerez si com tu m'az somoz.</p>
                    <p xml:id="d004l146" n="7" rend="7">A evrre de vie parmanauble la porte, e lli princez de l'infer ne nus mauvais experit
                    ni puisse je encontrer, mais reçoif moy selonc ta parole et selonc ta promesse.</p>
                    <p xml:id="d004l147" n="8" rend="8">Tu ez Jhesu Crist, li filz Dieu vivant et tout puissant, qui par lle conmandement
                    de ton Pere a ssauvé li monde et si noz dingnas envoler li Saint Expirit par nos confermer
                    et maintenir en tes comanz.</p>
                    <p xml:id="d004l148" n="9" rend="9">Et pour ce me[ismes] Saint Expirit nos te rendonz graisez en touz siecles sainz fin.»</p>
                    <p xml:id="d004l149" n="10" rend="10">Et quant tous li pueplez ot respondu « Amen», si apparut une si grant clarités sur
                    saint Johan une hore de jor qe nulz ne lle puet veoir ne exgarder.</p>
                    <p xml:id="d004l150" n="11" rend="11">Puis si trova l'en [la] fosse [tote plaine et] qu'il n'i avoit se manne non, dont
                    maint miraclez sont avenu, [et] par llez oraissons dou Saint Expirit et dou saint
                    apostre si rrico[v]r[e]rent sainté plusors maladiéz par lla graiçe de Dieu, a cui
                    glorie est en toz sieclez. Amen.</p>
                    <lb/>
                </div2>
            </div1>
            <div1 xml:id="d005" type="section">
                <head>
                    <title>5</title>
                    <abbr>5</abbr>
                </head>
                <div2 xml:id="d005c001">
                    <head>
                        <title>1. CE EST LA PAISSION SAINT MATHIE L'APOSTRE ET VANGILISTE</title>
                        <abbr>$1</abbr>
                    </head>
                    <p xml:id="d005l1" n="1" rend="1">Voires est que Die a cure [des homes; plus a il soing et cure] des armes qe dé cors.</p>
                    <p xml:id="d005l2" n="2" rend="2">Si avient sovent que la joie et la glorie des cors, selonc ce que elle est temporeus,
                    qu'elle touz [tens] passe et done a ll’arme torment parmanauble, car de lui naissent
                    tuit li pechié.</p>
                    <p xml:id="d005l3" n="3" rend="3">Et pour ce vos di je que Damedies a plus grant cure des armez que des cors, selonc ce
                    que quant li duel et li annui sont venuz au cors, que Diex soufre qu'il enn ait longnemenz
                    de tormenz, et qant il le prendent en patience qu'il en vi[en]ent en joie pardurauble.</p>
                    <p xml:id="d005l4" n="4" rend="4">Et si com je voz di devant, bien plaist a Nostre Seingnor que l'en parole dez armes,
                    car ill [qui] est souverainz mirez dona par sa grant misericordie meicine au grant mahaaing
                    dez armez selonc la verai repentançe dou corz.</p>
                    <p xml:id="d005l5" n="5" rend="5">En lla terre d'Ethyope, la ou la gent sont noire por lla grant chalor, avoit deus enchanteorz,
                    dont li uns avoit nom Zaroés et li autres Arffasar.</p>
                    <lb/>
                </div2>
                <div2 xml:id="d005c002">
                    <head>
                        <title>2.DES MIRACLES QUE SSAINT MATHIE LI APOSTRE FIST EN THYOPE</title>
                        <abbr>$2</abbr>
                    </head>
                    <p xml:id="d005l6" n="1" rend="1">En lla chité qui ot nom Nadaver avoit un roy qui avoit nom Eglyppus.</p>
                    <p xml:id="d005l7" n="2" rend="2">Cil enchateor decevoient ce[l] roi, et ceus li feisoient acroire qu'il er[en]t dieu.</p>
                    <p xml:id="d005l8" n="3" rend="3">Et li rois li creoit et tous li autrez puples de lla chité, et li renons d'aus aloit
                    par toute Ethyope si que lles gens i venoient dez estrangnes contreez d'Etyope, si lles
                    ahoroient.</p>
                    <p xml:id="d005l9" n="4" rend="4">Cil enchanteor feisoient les gens tenir coiz quant il voloient, si qu'il ne sse pooient
                    movoir, et quant il voloient si llez faisoient avugles, et sors quant il voloient ;
                    et ce duroit a lleur volunté.</p>
                    <p xml:id="d005l10" n="5" rend="5">Et l'en lez creoit por lla poesté qu'il avoi[en]t dou mal fere, si com costume est,
                    car l'en creoit plus li malfet que lli bienfeisant.</p>
                    <p xml:id="d005l11" n="6" rend="6">Et pour ce si que je devant vos ai dit, Diex, qui [a cure] et qui a soing dez genz,
                    envoia Mathie li apostre contre ciauz.</p>
                    <p xml:id="d005l12" n="7" rend="7">Quant li apostre vint en lla chité, si cominça a descovrir saint Mathie leur enchanterie;
                    car tout ce qu'il feizoient estre itel qu'il ne sse pooient movoir faisoit li apostre
                    aler, et ceus qu'il avugloient rallumoit il, et ceuz qu'il assordissoi[en]t rendoit
                    il leur oïr, et les serpanz que cil menoient avant par lles gens qasser et tormenter
                    li apostres les endormoit, et les coux et les quasseürez que cil avoient fait as genz
                    sannoit par lli singne de lla croiz.</p>
                    <p xml:id="d005l13" n="8" rend="8">Et quant ce vitt un home d'Etyope cui saint Philipe li apostre avoir baptisé, si estoit
                    oncle la roine Chandace d'Ethyope et avoit pooir sor la terre et sor lla richece de
                    cellui rengne, si i vint avant volant tous, si chaï a ssaint Mathie as piéz, si lle
                    haora de par Dieu et dist : « Diex a regardé ceste chité por dellivrer dez mainz a
                    cez deus enchanteors dont lez genz cuidoient que ce fuissent dieu.»</p>
                    <p xml:id="d005l14" n="9" rend="9">Cil hom reçut saint Mathie en ssa maizon, et tuit li ami celui venoient a ll'apostre;
                    par llez preichemenz se converssoient a Nostre Seingnor Jhesu Crist et recevoient baptisme,
                    car il veoient que quant li·nchanteor faisoient de mal as jenz, que tout sanoit li
                    apostrre.</p>
                    <lb/>
                </div2>
                <div2 xml:id="d005c003">
                    <head>
                        <title>3.COMENT LI APOSTRE AMONESTE LEZ DE LLA NATIVITÉ NOSTRE SEINGNOR ET DEZ AUTRES SAINZ</title>
                        <abbr>$3</abbr>
                    </head>
                    <p xml:id="d005l15" n="1" rend="1">Les enchanteorz par lleur enchantemenz quassoient sovent les genz, ciaus qu'il pooient
                    et qui n’ierent paz ferme en creanse, por ce qu'il voloient que sil leur priassent
                    et requeïssent aïe, et li auqant cuidoient estre sannéz par llez enchanteorz quant
                    li maus ceissoit sor auz.</p>
                    <p xml:id="d005l16" n="2" rend="2">Saint Mathie ne garissoit soulement ceuz qui lli enchanteor cuidoient, maiz touz ceus
                    qui a lui venoient, de quelque enfermitéz qu'il fuissent entrepriz.</p>
                    <p xml:id="d005l17" n="3" rend="3">Il preichoit au pueple [la] parole [et] l’aveniment de Dieu, si que tuit s'en mervoillent
                    de lla sainte dottrine.</p>
                    <p xml:id="d005l18" n="4" rend="4">Si vint li Thyopien qui l'avoit receü bonement e[n] sa maizon, si lli demanda et si
                    dist : « Je te pri que tu me dengnes ensseingnier coment séz tu la parole de Greu [et
                    d'Egypte] et d'Ethyope, selonc ce que tu es hebreus, car tuit cil qui en ceste terre
                    sont ne porroient enzint parller ne enzi sermoner com tu faiz.»</p>
                    <p xml:id="d005l19" n="5" rend="5">Li apostre li rezpondi: «Tout li mondez ot une parole sa enn arriere, mez une presuntionz
                    et un orgueil nasqui as [genz] trez qu'il cominçierent a ffaire une tor de si grant
                    hauteze qu'il cuidoient que deüst et peüst par lleur puissançe avenir au ziel.</p>
                    <p xml:id="d005l20" n="6" rend="6">Mais la puissance Nostre Seingnor Jhesu Crist refrena leur granr orgoil et leur fol
                    penssee par seste mainiere et enzi que, quant l'evre fu aunquez auseez de terre et
                    il cuidoient mieus ovrer, que li uns n'entendi que li autrez voloit ne que lli conmandoit.</p>
                    <p xml:id="d005l21" n="7" rend="7">La furent fait et trové plusors mainierez de lingnagez.</p>
                    <p xml:id="d005l22" n="8" rend="8">Et enzi fu il devisé cil conspiremenz qui ert un lingagez en plusors mainierez d'entendeürz.</p>
                    <p xml:id="d005l23" n="9" rend="9">Et bien saichiéz que lla volunté de faire la tor que au ciel venist fust bone tant
                    que a ll'ahuteçe de llassuz tendoient c'il sainz orgueill faisoient ce; mes la mauvaize
                    presuntionz qu'il [sans] saintez evrez [i] volloient aler fu mauveise, et enzi furent
                    destornéz par lleur orgueill.</p>
                    <p xml:id="d005l24" n="10" rend="10">Apréz vint li filz Dieu en terre por mostrer par quel mainiere noz devonz parvenir
                    laissuz au ciel.</p>
                    <p xml:id="d005l25" n="11" rend="11">Et a nos .XII. qui estionz si disciple envoia il li sien Saint Expirit en un leu ou
                    noz estionz enssemble, et si desciendi sus chascun en tel mainiere que nos fuimez enflambé
                    et experi de lla soe graize et de touz linguagnez et enssi com li fe[rs] est enflambé
                    quant force de feu li destraint en lla fornaize.</p>
                    <p xml:id="d005l26" n="12" rend="12">Qant la peor et la grant resplendor fu de nos departie, nos cominciamez a pparller
                    par [divers] linguagez de lla nativité Nostre Seingnor Jhesu Crist, en quel mainiere
                    il estoit filz Dieu et coment il fu nés de lla beneoite Virge, et se mezmez demostrons
                    nos et annuntionz a vos, et coment elle le porta, et coment il fu norriz et enssengnéz
                    et battoiés, et coment il vint de mort a vie, et coment il fu enssevelliz, et coment
                    il resuscita au tiers jors, et coment il monta au ciel et si sist a lla destre son
                    Pere, si jugera touz li monde.</p>
                    <p xml:id="d005l27" n="13" rend="13">Et si ssaichiés bien que nos .XII. qui sez disciples fumes ne ssavonz pas cez .IIII.
                    linguagez soulement, mais de trestoutes les gens ou noz porrons parvenir savons noz
                    lez lingagnez ausi bien et auzi entendauble com se nos fuissie[n]z [né] de leur terre.</p>
                    <p xml:id="d005l28" n="14" rend="14">Et la tor qui fu cominciee por aler au ciel et ne puet estre parfaite sera par nos
                    parfinee, non pas de pierre mez de vertu Nostre Seingnor Jhesu Crist.</p>
                    <p xml:id="d005l29" n="15" rend="15">Et touz ceus qui ssont battiçié en lle nom dou Pere et dou Filz et du Saint Expirit
                    sera la tor acquitee que Nostre Sires a faite por monter au ciel laissuz, et cil qui
                    comince a monter par bones evres puet trez que en ll'aut rengne parvenir. »</p>
                    <lb/>
                </div2>
                <div2 xml:id="d005c004">
                    <head>
                        <title>4.COMENT LI·NCHANTEOR DE LLA CONTREE VINDRENT AU SSAINT APOSTRE ET AMOINERENT SERPANS POR LUI DEVORER</title>
                        <abbr>$4</abbr>
                    </head>
                    <p xml:id="d005l30" n="1" rend="1">Endementiers que li saint apostre disoit ces paroles et autres de Nostre Seingnor a
                    ll'esthyopienz qui estoit prevost et regard de lla roine Candaice, un serjant vint
                    qui lleur dist que li enchanteor venoient par grant orgueil et par grant cruauté ou
                    toz leur serpans, grant et parcreü et si ideus qu'il sembloit qu'il eüssent ia[um]ez
                    sur leur testez, et si mettoient venin hors de leur cors en tel mainiere que quant
                    il hen issoit de leur nariles et il venoit en ll'air, ill ardoit de zi grant chalor
                    qu'il tuoit les homez.</p>
                    <p xml:id="d005l31" n="2" rend="2">Quant li saint apostrre oï cez novelles, si ss'en seingna dou zingne de lla veraiz
                    crois, si cominça a aler encontre lez chantehorz qui venoient mout seürement.</p>
                    <p xml:id="d005l32" n="3" rend="3">Mes li prevos la roine li dist qu'il parllast a ces enchanteors par llez fenestres,
                    mes que li huiz fuissent clos.</p>
                    <p xml:id="d005l33" n="4" rend="4">Et li saint apostre, qui avoit nom Mathieu, rezpondi: «Mais s'il te plaist, fai moy
                    ovrir lez huiz, et tu rregarde par llez fenestrez le hardiment de ces enchanteors.»</p>
                    <p xml:id="d005l34" n="5" rend="5">Lors fist li saint apostre les huiz ovrir, si enzi de lla maizon.</p>
                    <p xml:id="d005l35" n="6" rend="6">Et li dui enchanteor venoient leur serpans devant eus, si com je vos ai dit; et enzinnt
                    com li serpant vindrent devant lez piés dou saint apostre, furent leur force pardu
                    et si ss'arresterent en tel mainiere qu'il sembloit qu'il fuizent mortez [ou] endormiez.</p>
                    <p xml:id="d005l36" n="7" rend="7">Dont [dist] li saint apostre a deus enchanteors, que mout duremant se mervoilloient:
                    «Et ou est l'arz dont vos soloiéz user ?</p>
                    <p xml:id="d005l37" n="8" rend="8">Se vos estez si puissant com voz faitez entendre a ssez follez gens que voz aviés soduis,
                    si faites [lever] ces deus serpanz et revoier la force [qu'en eles estoit]!</p>
                    <p xml:id="d005l38" n="9" rend="9">Et saichiéz que, je n'eüsse proié Nostre Seingnor Jhesu Crist, toute l'ordure qe vos
                    aviéz faite por moy maufaire fust torné a vos.</p>
                    <p xml:id="d005l39" n="10" rend="10">Mais pour ce que nus n'eussoit ça venir de tot li pueple, je lez releverai par lla
                    virtu Nostre Seingnor Jhesu Crist, si lleur comanderai qu'il s'en rrevoizent en lleur
                    leuz sains maufere a nului.»</p>
                    <lb/>
                </div2>
                <div2 xml:id="d005c005">
                    <head>
                        <title>5.COMENT LI SAINT APOSTRE FIST RETORNER LES SERPANS DONT LI·NCHANTEOR LEZ AVOIENT AMOINÉS, SI COM VOS OÏROIZ</title>
                        <abbr>$5</abbr>
                    </head>
                    <p xml:id="d005l40" n="1" rend="1">Quant li dui enchanteor oïrent parller li saint apostre en tel mainiere, si·nn orent
                    grant duel et grant dezdaing dedenz leur cuer, si penerent quant qu'il porent par leur
                    enchantemenz que li deuz serpanz se levaissent.</p>
                    <p xml:id="d005l41" n="2" rend="2">Maiz leur ne valut rienz, car la virtu Dieu avoit si lleur enchantemenz deztruiz [que
                    nés les iaus] ne pooient ovr[i]r ne ellez movoir en nulle mainiere.</p>
                    <p xml:id="d005l42" n="3" rend="3">Touz li pouplez cominça a crier a une vois [au] saint apostre; « Sire, noz te prionz
                    que tu noz dellivrez de ces cruaus beistez.»</p>
                    <p xml:id="d005l43" n="4" rend="4">Li saint apostre leur rezpondi: «Ne voz exmaiéz pas ne ni aiés peor, mes aiéz fiance
                    e·Nostre Seingnor Jhesu Crist, que son prezius sanc expandi por nos, pecheors qui a
                    llui se convertirent, de raichater dez [cru]iaus poines d'infer. Ces beistes que voz
                    ci veéz fixai je ja enzi departir si que a nnellui ne greviro[n]t.»</p>
                    <p xml:id="d005l44" n="5" rend="5">Donc se retorna devers lez serpanz, si lleur dist: «En nom dou Pere Jhesu Crist, qui
                    consseüz est dou Saint Expirit et nés de lla Virge Marie, liquieus Judas li mauvais
                    [vendi et les] juif le cruizifierent, et qui au tierz jor resuscita de mort a vie,
                    et qui converssa avec nos .XL. jorz, et aprés li qarante jorz monta au ciel si que
                    nos le veïmez, et siet a lla destre partie de zon Pere, dont il vendra jugier lez vis
                    et lez mors, enz en lle nom de cellui et en ssa virtu te conjur je, experit qui as
                    poesté dezor touz les serpans, que tu cez en faicez aler en [lor] leuz et repairier
                    en tel mainiere qe a nuz ne faice[nt] nuisance, ne a home ne a feme ne a beiste ne
                    a oizel.»</p>
                    <lb/>
                </div2>
                <div2 xml:id="d005c006">
                    <head>
                        <title>6.COMENT LI SAINT APOSTRE AMONESTOIT CEUZ D'ETHYOPE PAR SAINTEZ PAROLEZ</title>
                        <abbr>$6</abbr>
                    </head>
                    <p xml:id="d005l45" n="1" rend="1">Tantost com ill ot ce dit, lez serpans leverent lez chief, si s'enn alerent parmi lez
                    rues de lla chité et enssirent dez portez, ne ne ssot nus qu’elles devindrent, car
                    puis ne ss'aparurent a nulle creature cui il feïssent nulle grevançe.</p>
                    <p xml:id="d005l46" n="2" rend="2">Adonc parlla li saint apostre a tout li pouplez, si lleur dist: «Vos, mi chier frere,
                    qui voléz vos armez dellivrer dou diauble qui sse porpensse por vos devorer, Diex,
                    li Perez tout puissant, m'a a vos envoié que voz guerpissiéz la vanité de ces ydles
                    [et] que vos convertissiéz [a lui], qui vos crea et qui voz mist en lla semblançe ou
                    vos estez, que voz ne ssoiéz miz en parmanauble torment.</p>
                    <p xml:id="d005l47" n="3" rend="3">Nostre Sire, qui noz crea, fist li primier home, et quant il l’ot fait il le mist en
                    paradiz terrestre, qui de toz deliz est plainz.</p>
                    <p xml:id="d005l48" n="4" rend="4">Et avec li mist la feme, qu'il fist de lla coste de ll'ome. Cist paradiz, qui ennzi
                    est delitauble, si est mout prochain dou chiel.</p>
                    <p xml:id="d005l49" n="5" rend="5">Et bien saichiéz qu'il n'a en lui nulle choce que puisse estre contrarie a lla saluz
                    de ll’ome, ne oizel ne ss'i expauentent pas ne non hont freor por le regard ne por
                    lla parole qu'il oient des homez qui i sont.</p>
                    <p xml:id="d005l50" n="6" rend="6">Chardon ne expine ni naissent onques e·nul tenporel, ne rose ne liz ni amortissent
                    ne ni perdent leur color e·nulle saisonz, ne florz n'i faillent onquez, ne ja veillece
                    n'i ssera veüe ne trovee par lonc exojornement ne por grant trezpassement de tens,
                    et travaus ne enfirmitéz n'i ssera ja aperceüe.</p>
                    <p xml:id="d005l51" n="7" rend="7">Et tres bien saichiés veraiment que tristeçe ne mort ne dolorz ne ploremenz n'i orent
                    onques [lor lieus] ne ja n'i avront.</p>
                    <p xml:id="d005l52" n="8" rend="8">Li vent et la tress [douce] ore qui en ll'air expant done vie parmanauble a toutez
                    creatures qui sont.</p>
                    <p xml:id="d005l53" n="9" rend="9">Car tuit cil qu'i sont [sont] si expiré de vie parmanauble qu'il ne puent avoir nulle
                    choce contraire ne llaissité ne doulor ne autre travaus, ainz sont tous tenz engaus
                    de corage, tous tenz jeunez, tous tens lié, ne ne mue[n]t onques leur penceez por vainez
                    choces.</p>
                    <p xml:id="d005l54" n="10" rend="10">En cellui paradiz sont li dous chanz dez anglez, et toutez lez choces sont soef et
                    doucez et paissablez et atempreez, ne lli ciel n'i est onquez oscurs ne ahombréz des
                    nuez oscurez ne noires chargeez de pluuie ne de gresle, ne foudres ne tonoirez ne ss'i
                    aperent ne forcene[nt] onques, ainz i a tous jors joie sainz fin et reste qui toz tens
                    avra duree.</p>
                    <p xml:id="d005l55" n="11" rend="11">Et si voz avoie trespaissié a dire que jamaiz serpanz n'i entrera ne n'i sera veüe,
                    car li mauvaiz anglez aenpli par lui [ll’envie] que li entra au cors, et pour ce fu
                    elle maleoite, pour ce n'est pas droiz que choce maleoite [soit en leu beneoit].</p>
                    <p xml:id="d005l56" n="12" rend="12">E[t] ll'envie nasqui en l'angle pour ce qu'il vit que Diex, nostre souverain Pere,
                    avoit l’ome formé et fait a ssa semblançe.</p>
                    <p xml:id="d005l57" n="13" rend="13">Si se porpenssa coment il porroit l'ome plus Iegierement decevoir pour faire trezpaiser
                    li conmandement que Nostre Sirez li avoit fait, si se penssa que por lla feme decevroit
                    il l'ome et la feme por lli serpant.</p>
                    <p xml:id="d005l58" n="14" rend="14">Adonquez si entra [ou] serpant, si ala a la feme, si dist tant lla feme a Adam que
                    il manja de lla pome que Diex li avoit devee.</p>
                    <lb/>
                </div2>
                <div2 xml:id="d005c007">
                    <head>
                        <title>7.ENCORE DE LL'AMONESTEMENT DOU SAINT APOSTRE</title>
                        <abbr>$7</abbr>
                    </head>
                    <p xml:id="d005l59" n="1" rend="1">Quant en ceste mainiere orent trezpaiçé li conmandement de Nostre Sengnor et Criator,
                    si furent essillé et chaissié dou rengne de vie en celui de mort.</p>
                    <p xml:id="d005l60" n="2" rend="2">Et cil qui se porchaissa et fist par lli serpant fu malehoiz parmanaublement si com
                    drois est.</p>
                    <p xml:id="d005l61" n="3" rend="3">Aprés ce Nostre Sirez Di[ex], [qui] par lli conmandement de son Pere avoit fait l’ome,
                    si ss’abaissa tant par nostre fragilité qu'il prist char humaine et forme d'ome et
                    nasqui de lla Virgne sainz ce que sa deïté amenuast ne enpirast de noiant.</p>
                    <p xml:id="d005l62" n="4" rend="4">Et enzi li convint naistre de lla Virgne pour ce qu'il voloit recovrer ce que Adam,
                    q'il avoit fait et formé, avoit perdu par feme.</p>
                    <p xml:id="d005l63" n="5" rend="5">En toutez mainierez se pena il de noz raichaiter dez doulorouzes poines d'infer.</p>
                    <p xml:id="d005l64" n="6" rend="6">Et tant qu'il en llivra son beneoit cors a mort et a torment por nos ovrir les portez
                    de paradis qui nos ert close par lli pechié Adam nostre primerain pere.</p>
                    <p xml:id="d005l65" n="7" rend="7">Et qui ore veut venir de mort a vie, [a] ceste paradis doit repairier dont Adam nostre
                    pere charnel fu gitté; car en ll'ezil ou nos somes nos mist il tous por son forfait.</p>
                    <p xml:id="d005l66" n="8" rend="8">Mais ore nos a Nostre Sire Diex, qui est [nostre verais] Pere, les portez de paradis
                    ouvertes, si devons mout [volentiers] repairier en celle contree ou mort ne peust estre
                    trovee et joie n'i puet avoir faillance.»</p>
                    <lb/>
                </div2>
                <div2 xml:id="d005c008">
                    <head>
                        <title>8.COMENT LI FILZ LA ROINE CHANDACE MORUT ET COMENT LI·NCHANTEOR FAILLIRENT A LI REZUSCITER</title>
                        <abbr>$8</abbr>
                    </head>
                    <p xml:id="d005l67" n="1" rend="1">Quant li saint apostre ot dites ces parolez et autres pluzors qui ssont a ssalu des
                    armez, et il parlloit encorez au prevost la roine Candaçe, unz granz cris et une grant
                    noise lieve mout soudainement en lla sale li roi et par lla chité dou fiz li roi qui
                    mort estoit et trezpaissiéz de çeste vie.</p>
                    <p xml:id="d005l68" n="2" rend="2">Et li dui enchanteor iert departi dou saint apostre, et si estoient la venus por ll'enfant
                    resusciter.</p>
                    <p xml:id="d005l69" n="3" rend="3">Mez n'i valoit nulle rienz leur enchantemenz, car ne lle porent faire removoir.</p>
                    <p xml:id="d005l70" n="4" rend="4">Et qant il virent qu'il ne porroient nulle rienz exploitier, si distrent au roi et
                    a lla roine que lli dieu l’avoient ravi et priz en lleur conpangnie pour ce qu'il fust
                    diex, si convenoit que l'on li feïst une ymage faire por l’amor de lui et un tenple,
                    si ll'ahoreroient lez genz.</p>
                    <p xml:id="d005l71" n="5" rend="5">A ces parolez entra li prevoz a lla roine Chandaiçe en lla sale ou la dolor estoit
                    si grans et mout enforciee, si dist a lla roine: «Dame, comandéz cez enchanteors a
                    garder et a moitre en prison, et si priés Mathie, li beneoit apostre Jhesu Crist, qu'il
                    viengne a voz et resuscite vostre filz, et comendéz ces enchanteors a ardoir touz vis
                    ou faire morir de morrt plus aspres et plus dure, car tuit li mau qui sont en ceste
                    chité et qui hont esté sont par eus sainz nulle faille.»</p>
                    <lb/>
                </div2>
                <div2 xml:id="d005c009">
                    <head>
                        <title>9.COMENT SAINT MATHYE LI APOSTRE RESUSCITA LI FILZ LA ROINE CHANDACE, SI COM VOS OÏRÉZ</title>
                        <abbr>$9</abbr>
                    </head>
                    <p xml:id="d005l72" n="1" rend="1">Donc envoia la roine des pluz haus homes de lla contree avec li prevost au saint apostre,
                    qui lli distrent et proierent mout doucement qu'il venist au roi.</p>
                    <p xml:id="d005l73" n="2" rend="2">Il ne s'en [es]cusa paz, ainz enn ala avec auz au palaiz ou li cors dou jovincel estoit
                    mors et estendus; et la estoit la roine si dolanz que nus ne lla pooit reconforter.</p>
                    <p xml:id="d005l74" n="3" rend="3">Et tantost com elle vit li saint ap[o]stre qui en lla sale s'estoit, la roine qui dame
                    estoit d'Ethyope se laisse cheoir a ssez piés toute estendue et si dist: «Je conois
                    bien que tu es apostre de Dieu envoié par lla salu dez armes, et disciple de cellui
                    qui les mors resuscitoit et qui toutez les enfirmitéz hostoit dez homes et des femes
                    par son conmandement.</p>
                    <p xml:id="d005l75" n="4" rend="4">Or te pri je que tu li nom de cellui apellez par mon filz qui ci gist mort, dont miez
                    cuerz est dolanz et tristez.</p>
                    <p xml:id="d005l76" n="5" rend="5">Je croi veraiment que ce tu ce faiz que lla vie revendra en lui sainz tarjançe.»</p>
                    <p xml:id="d005l77" n="6" rend="6">Li saint apostre respondi: «Encore n'as tu oïe la sainte parole Jhesu Crist [ne] son
                    sarmon de ma boche, et si dis que tu lle croiz? Saichez que tez filz sera pour ce renduz
                    a toi que tu le croiz fermement».</p>
                    <p xml:id="d005l78" n="7" rend="7">Adonc enzi li saint apostre hors de lla sale, si tendi cez mains vers li chiel et si
                    dist:</p>
                    <lb/>
                </div2>
                <div2 xml:id="d005c010">
                    <head>
                        <title>10.COMENT LI SAINT APOSTRE FIST ORAIZION A NNOSTRE SEINGNOR POR LL'ENFANT RESUÇITER</title>
                        <abbr>$10</abbr>
                    </head>
                    <p xml:id="d005l79" n="1" rend="1">« Biauz Sire Diex, rois de toutez creaturez, qui feïst Abraham, Ysaac et Jacop, et
                    qui por nos envoiaz ton Filz de ciel en terre, qui nos hostas et destornas de lla grant
                    error ou noz estiom et qui noz demostraz que tu ez verais Diex sor toute creature,
                    soviengne roi que tes Filz nos dist que ce que noz requironz a çon Pere en son nom,
                    il noz doneroit.</p>
                    <p xml:id="d005l80" n="2" rend="2">Et pour ce que toutez genz conoissent miauz qu'il n'est autre dieu tot puissant que
                    tu et que lla parole et li sermon que je ai fait soit veray, fay se te plaist que cist
                    enffens soit rezuscités, si que tes nons en ssoit loés parmanaublemant.»</p>
                    <p xml:id="d005l81" n="3" rend="3">Lors revint en lla sale et si prist l'enffant qui estoit mort par lla main e lli dist:
                    «Enffens, qui as nom Eufenon, lieve toi suz en lle nom Nostre Seingnor Jhesu Crist,
                    que li fellonz juif cruisifierent.»</p>
                    <p xml:id="d005l82" n="4" rend="4">A cez parolez, li enfens se leva par lli conmandement dou saint apostre et por lez
                    saintez paroles de Nostre Seingnor Jhesu Crist.</p>
                    <p xml:id="d005l83" n="5" rend="5">Quant se vit li rois, li cuerz li ezpoenta et s’esvanoï trestot par lles grans miraclez
                    que Diex li demostroit.</p>
                    <p xml:id="d005l84" n="6" rend="6">Et quant la peor li fu trezalee, il comanda que corone d'or et roial vestimenz li fust
                    aportés, si aornneroit li saint apostre. Si envoia par toute la chité crieors qui crioient
                    a aute vois : « Venés a la [cité] de Nadaver, et si voiréz dieu qui a prize forme d'ome,
                    si est apparuz a lla presence dou roi Eglip.»</p>
                    <lb/>
                </div2>
                <div2 xml:id="d005c011">
                    <head>
                        <title>11.COMENT LI ROI EGLIP FIST DONER AU SAINT APOSTRE OR ET ARGENT ET AUTRES RICHECES</title>
                        <abbr>$11</abbr>
                    </head>
                    <p xml:id="d005l85" n="1" rend="1">A ces parolez assemblerent tuit enssemble grans aornemenz des gens et des sirgez et
                    d'e[n]ce[n]z, et si portoient avec aus maintes mainierez d'eztrumenz a rreconter lez
                    trez grans loengnes dou miracle que Nostre Sirez leur avoit demoustré par lli saint
                    apostre.</p>
                    <p xml:id="d005l86" n="2" rend="2">Quant tuit furent assemblé, saint Mathie li beneoit apostre les arrengia en tel mainiere:
                    «Biaux seingnors, je ne ssui pas diex, ainz sui serz Nostre Seingnor Jhesu Crist, li
                    Filz Dieu, qui puissanz est sor toutez creaturez, qui m'envoia a voz por ce que vos
                    guerpissoiz lez fauses ydlez et les diex qui sont plains de vanitéz et a llui, qui
                    veraiz Diex est et qui toute creature fist, voz convertissiéz.</p>
                    <p xml:id="d005l87" n="3" rend="3">Et se vos cuidiéx que soie diex e[n] semblance d'ome [et] volés moy ahorer, adonc dovés
                    vos mout miaus croire cellui et ahorer a cui sers me [regehis] a estre et par cui je
                    ai resuscité sil damoissieux qui filz li rois est enzi com vos poés veoir.</p>
                    <p xml:id="d005l88" n="4" rend="4">Et vos, seingnorz, qui estez de zi grant raizon et si entendauble, et l'argnent et
                    les corones hostés devant moy, et si alés et si en faites un temple en ll'ounor Jhesu
                    Crist et la ou voz assembleroiz por oïr lez saintez paroles Dieu.»</p>
                    <lb/>
                </div2>
                <div2 xml:id="d005c012">
                    <head>
                        <title>12.COMENT LI SSAINT APOSTRE FIST FAIRE UN TEMPLE EN THYOPE A LL'OUNOR NOSTRE SIRE</title>
                        <abbr>$12</abbr>
                    </head>
                    <p xml:id="d005l89" n="1" rend="1">Quant li pueples oï ce, ciascun en sson endroit se travailla au miaux qu'il puet, et
                    si exploitierent tant que en .XXX. jors orent il estaubili et fait une yglice en lle
                    nom Nostre Seingnor, et si ll'ahornerent de toutes chocez qu'il convient aorner sainte
                    ygliçe.</p>
                    <p xml:id="d005l90" n="2" rend="2">Quant elle fu co[nsomm]ee et belle et jant si com li saint apostre l’ot comandé, il
                    appella yglice en sson droit nom «La Rezurreizion», pour ce que par lla resurreizion
                    li fis li roi estoit elle faite et estaublie en lle nom Nostre Seingnor.</p>
                    <p xml:id="d005l91" n="3" rend="3">En celle ygliçe fu saint Mathie li beneoit apostre Nostre Seignor evezquez .XXXIII.
                    anz, et si estaubli prestres et diacrez et touz ordrez de sainte Yglise; et par lles
                    chités de lla contree et par lles chastiaus de toute la terre li roi Eglip si fist
                    yglises faire et aornés des aus haornemens, et si mist evesques qui partout estaubilirent
                    cristienté en ll'ounor Nostre Seingnor.</p>
                    <p xml:id="d005l92" n="4" rend="4">Et tuit cil de lla contree li roi devindrent cristienz, car li rois Eglipus fu meizmes
                    baptiçiéz, et la roine Eufenise, qui mout estoit bone dame et bien creans et fu tous
                    lez jors de sa vie, Eufrenonz sez filz qui rezuscitéz estoit, et une soe fille qui
                    avoit nom Eufegene, qui mout avoit de bien en llui car virge fu battoie et virge parmaint
                    toute sa vie en ll'ounor Nostre Seingnor.</p>
                    <p xml:id="d005l93" n="5" rend="5">Et pour ce que longne choçe est a cointer quant avugle furent rallumé par lla proiere
                    dou saint apostre, et quant malade furent curé, et quant desvéz sané, et quant mort
                    rezuscité, et con buens cristienz fu li rois Eglippus toute sa vie, et come sa feme
                    Eufeniçe fu rreligiuze tous les jors de sa vie, et com touz cez pueple fu ententiz
                    as evres Nostre Seingnor faire et com il destruirent toutez les ydlez et les faus diex,</p>
                    <lb/>
                </div2>
                <div2 xml:id="d005c013">
                    <head>
                        <title>13.COMENT LI ROIS ARTARCUS VOLOIT EUFEGENE A FFEME ET CE Q'IL ENN AVINT</title>
                        <abbr>$13</abbr>
                    </head>
                    <p xml:id="d005l94" n="1" rend="1">tout ce me convient a llaissier et dire coment et en quel mainiere il soufri sa sainte
                    paission.</p>
                    <p xml:id="d005l95" n="2" rend="2">Et li roiz Eglipus, qui fu proudome et loiauz, si sse prova trop bien trez que en ssa
                    veilleçe vers Nostre Seingnor.</p>
                    <p xml:id="d005l96" n="3" rend="3">Et quant il fu enveilliz et d'aunques de jor, la mort, qui n'ezparangne nul home, le
                    prist en ssa [ci]té, et si defeni mout belement et mout honestement trespaissa de cist
                    siecle en ll'autre et ala par llez bones evrez qu'il avoit faitez en lla conpangnie
                    dez angles.</p>
                    <p xml:id="d005l97" n="4" rend="4">Aprés lui rengna Artarcus en ll'enpire et en lla seingnorie.</p>
                    <p xml:id="d005l98" n="5" rend="5">Quant il fu en ssa alteçe, si voust prendre feme, si voist avoir Eufigene, la fille
                    au roi Eglipe qui mort estoit.</p>
                    <p xml:id="d005l99" n="6" rend="6">Mais la damoiselle estoit la rrendue en ll'abaïe et velee par lles mainz dou saint
                    apostre, et tant avoit fait par ssa grant sapiençe et par lles bienz qui en llui erent
                    qu'elle estoit abaise et ensengnerese de plus de .CC. damoisellez, et ne voloit rienz
                    faire de qanqe li rois Artarcuz requiroit, si ll'avoit il requise maintez fois por
                    lui prandre par moillier.</p>
                    <p xml:id="d005l100" n="7" rend="7">Quant il vit qu'il ne lla porroit traire de nulle rien a ssa volunté, si enn art plus
                    en ll'amor de lui, si ss'enpenssa que par lli saint apostre en porroit il mieuz venir
                    a chief que par nulle chose.</p>
                    <p xml:id="d005l101" n="8" rend="8">N'aresta gairez qu'il l'apostre areznna de selle choce et si lli dist: «La moitié
                    de mon rengne pués tu avoir et prendre se tu veuz, puis que tu veulez et puiz faire
                    que je aie Eufegene en mariage.»</p>
                    <lb/>
                </div2>
                <div2 xml:id="d005c014">
                    <head>
                        <title>14.COMENT LI SAINT APOSTRE AMONESTOIT LI PUEPLEZ, SI COM OÏRÉZ</title>
                        <abbr>$14</abbr>
                    </head>
                    <p xml:id="d005l102" n="1" rend="1">Qant li saint apostre l'entendi, si lli rezpondi: «Selonc li buon proposement et li
                    conmandement de ton ansestre doiz tu assample prandre, qui chascun sabat venoit et
                    assembloit lez genz au temple ou je preiche la sainte parole Nostre Seingnor.</p>
                    <p xml:id="d005l103" n="2" rend="2">Et tu meizmez comande que toutez les damoizelles qui avec li sont qu'elles viengnent
                    enssemble avec li, et tu oïras devant tout li pueple que je dirrai dou buon mariage.
                    Et saichies bien que Nostre Seingnor Jhesu Crist ne dezplaist il pas.»</p>
                    <p xml:id="d005l104" n="3" rend="3">Qant Artarcuz entendi ce, si s'en exjoï mout, si comanda a toute la congregation dont
                    Eufegene estoit dame et comanderese que elles venissent oïr la parole de lla sainte
                    boche de l'apostille; et cil cuidoit bien a celle assemblee avoir la feme qu'il tant
                    deziroit.</p>
                    <p xml:id="d005l105" n="4" rend="4">Quant il furent tuit assemblé, si sse tindrent tuit coi.</p>
                    <p xml:id="d005l106" n="5" rend="5">Li saint apostre ovri la boche, si parlla et si dist: «Vos, filz de sainte Ygliçe,
                    oïés et entendéz mes parolez et ce que vos oréz, qu'elles remangnent excriptes dedenz
                    vos cuer.»</p>
                    <p xml:id="d005l107" n="6" rend="6">La ou li saint apostre disoit itel choce et qu'il afermoit les cuerz de seus qui creance
                    avoient e·Nostre Sengnor, li roiz Artarcus fremissoit dedenz son cuer et si cuidoit
                    qu'il deïst itieuz chocez pour ce qu'il tornast li cuer Eufegene por lui avoir a mariage
                    et qu'elle s'enclinast dou tout a ss'amor.</p>
                    <p xml:id="d005l108" n="7" rend="7">Mez aprés ce grant piece que li apostres ot raconteez lez loengnez Nostre Seingnor,
                    et li pueplez s'en joïssoit et fremissoit si qu'il faisoient grant noize, li saint
                    apostre leur comanda qu'il s'acoiassent.</p>
                    <p xml:id="d005l109" n="8" rend="8">Dont si lleur dist: «O! v[o]s, li fiz de Dieu et mi tres chier frere, veés com en
                    grant auteze nostre parole est montee, [car la moie volenté porroie je prouver] [a]
                    chascun ce que je voudroie dire, et ce ne porroit estre.</p>
                    <p xml:id="d005l110" n="9" rend="9">Mes bien saichiéz que li sers veut avoir hui par force la fille a sson seingnor; non
                    pas sa fille, mez sa feme.</p>
                    <p xml:id="d005l111" n="10" rend="10">Or veéz por Dieu, vos qui entendéz raizon, a quel torment il dovroit estre mar[tir]iéz.</p>
                    <p xml:id="d005l112" n="11" rend="11">Tu, trez chier filz Artarcuz, tu veus avoir Eufegene, la fille a ton ancessor, qui
                    rois fu devant toy et ot la corone mout dingnement com proudome, et qui ert expossee
                    au celestiauz roi et rendue a llui et sacree, et exgarde par quel mainiere tu te porroiez
                    tant exllever que tu eüssez la feme au roi qui tout governne par ssa force!»</p>
                    <lb/>
                </div2>
                <div2 xml:id="d005c015">
                    <head>
                        <title>15.ENCORE DE LL'AMONESTEMENT DE L'APOSTRE</title>
                        <abbr>$15</abbr>
                    </head>
                    <p xml:id="d005l113" n="1" rend="1">Quant li roiz Artarcus entendi ces parolez, il fu tous plainz d'ire et [de] desverie,
                    qu'il ne ssoit qu'il peüst faire; et ce lli grevoit pluz duremant ce qu'il avoit tout
                    li jor loé li saint apostre.</p>
                    <p xml:id="d005l114" n="2" rend="2">La ou ill ert en ssa grant ire, il se departi dou temple la ou il estoi[en]t assemblé
                    a lla sainte parole.</p>
                    <p xml:id="d005l115" n="3" rend="3">Et li saint apostre remest sainz nulle peor qu'il eüst de lui, et si cominçe pluz
                    haut a sermoner que devant et a hounorer la sainte parole Nostre Seingnor Jhesu Crist,
                    si dist en ceste mainiere: «Vos tuit qui Nostre Seingnor creméz et [améz] voluntiers
                    a oïr parller de llui, saichiés que li roi terrien ont poi de sengnorie en ceste mortel
                    vie, et par mout petit de tens durera sa puissance.</p>
                    <p xml:id="d005l116" n="4" rend="4">Mais li rois [qui] Jhesu Crist est apellés rengnera parmanaublement et puet doner
                    choces qui parmanaublement dureront sainz fin.</p>
                    <p xml:id="d005l117" n="5" rend="5">Enssi com il puet doner parmanauble joie sï grant que nus ne lla porroit raconter
                    a ceus qui ll'aiment et croient et servent, aussi donrra il a ceuz qui se departent
                    des sienz sainz conmandemenz parmanauble tormenz qui ja ne faudront.</p>
                    <p xml:id="d005l118" n="6" rend="6">Exgardés donc et veéz li quiex fait donc plus a tenir, ou Diex ou home.</p>
                    <p xml:id="d005l119" n="7" rend="7">Bien saichiés que l'ire de ll'ome est en poi d’ore fenie, mes l'ire de Dieu dure parmanaublemant.</p>
                    <p xml:id="d005l120" n="8" rend="8">[De quoi] Nostre Sire Jhesu Crist, qui veritéz estoit et est et qui savoit lez choces
                    qui ert a venir, dist a nos: «Vos serois devant les rois en presance et devant les
                    jugeorz de terre por mon nom anuzier.</p>
                    <p xml:id="d005l121" n="9" rend="9">Et quant il vos avront mort et ochiz, il n'avront pluz qu'il vos faizent ne ni avront
                    plus poesté sur vos.»</p>
                    <p xml:id="d005l122" n="10" rend="10">Ce nos dist Nostxe Sire, qui nos vint rachaiter de son pretiuz sanc.</p>
                    <p xml:id="d005l123" n="11" rend="11">Et por ce vos di je, mi trez chier frere qui ci est[es] assemblé a oïr les parolez
                    qui de lui sont, que vos ne cremés les rois terrienez ne d'auz n'avés nulle doute.</p>
                    <p xml:id="d005l124" n="12" rend="12">Mais cellui creméz et amés qui a pooir des cors et des armes moitre en parmanauble
                    torment.</p>
                    <p xml:id="d005l125" n="13" rend="13">Pour ce vos di je que voz le creméz.»</p>
                    <lb/>
                </div2>
                <div2 xml:id="d005c016">
                    <head>
                        <title>16. ENCORE DE LL'AMONESTEMENT DOU SAINT APOSTRE DES PAROLEZ JHESU CRIST</title>
                        <abbr>$16</abbr>
                    </head>
                    <p xml:id="d005l126" n="1" rend="1">A cez paroles Eufegene, la sainte damoizelle, se laissa cheoir as piés l'apostre,
                    qui Mathie avoit nom, et si dist devant tut li pouple qui lla ert assembléz: «Je te
                    proi, sire, pour cellui Dieu cui apostre tu ez et que je croi fermement, que tu, moy
                    et ces damoiselles qui si sont confermeez a lla verai creance de Nostre Seingnor per
                    toi, confortez lé par ta beneïsson, que nos puissons exquiver les menachez de cel
                    roi.»</p>
                    <p xml:id="d005l127" n="2" rend="2">Li saint apostre, qui grant fiance avoit en Nostre Seingnor Jbesu Crist et qi de rien
                    ne cremoit li roi Artarcuz, lorz mist a sses proprez mainz li vel sor lleur [chief
                    et si leur] dist ceste beneïzon: «Biauz Sire Diex, qui feïstes les armez et lez cors
                    d'umaine lignee, qui ne dezpis nulle creature ne getez arriere qi veille venir a ta
                    graise et qui lle monde rachaitaz par ton pretiuz sa[n]c, tu deingnez doner a cez
                    damoizellez, qui t'ont eslleü a magistre et a governeor por garder la corone de leur
                    virginité, parmanauble graiçe et force de parsevre en lleur bonez evrez, qu'il puissent
                    parvenire au soverain dou ssaint Ciel.</p>
                    <p xml:id="d005l128" n="3" rend="3">Biauz Sire, nos te prionz que tu de lla puissance dou Saint Expirit les puissez si
                    a[ombr]er que pechié n'ait pooir de lez enconbrer ni de llez [des]voier de lla droite
                    voie de paradiz, et la celestiauz rosee puisse leur cors arreser de parmanauble chastité,
                    ne enemiz ne truisse en lli achaison pour coy il leur faiçe deguerpir la droite voie
                    de salu.</p>
                    <p xml:id="d005l129" n="4" rend="4">[En] elle soit sainte virginitéz aornee et de serte experance et de pure charité,
                    et que lleur coragez et leur senz ait tant de virtu par la toe virtu et par lla toe
                    graiçe qu'il puissent sormonter le mal egingnere et li sodeuimant dou diauble, qu'elles
                    puissent dezprisier les presentes vanitéz et puizsent ensivre lez biens qui sont a
                    venir, et qu'ellez puissent leur char traire et moitre arierre par sainte jejunez;
                    et apparoillie[s] [soient] toutes a ssainte oraision faire et enlluminéz et enssengnéz
                    [a] enssivre les conmandemenz de sai[n]te Yglise.</p>
                    <p xml:id="d005l130" n="5" rend="5">Biaux Sire, rois de toutes creaturez, te pri que tu cez damoiselles de ces armez que
                    je t'ai deviseez puisses garder dedenz et deforz si qu'ellez leur virginité puissent
                    partrere a lla fin, auzi com tu ex roi de tout li monde et governierez et conzillierez
                    de tous ceus et de toutez cellez qui lle tien saint nom appellent par verai creance.
                    »</p>
                    <p xml:id="d005l131" n="6" rend="6">Quant ill ont enzi finee et ditte sa horaizon, toutez les damoizelles rezpondirent
                    «Amen».</p>
                    <lb/>
                </div2>
                <div2 xml:id="d005c017">
                    <head>
                        <title>17.SI VOS DIRONS COMENT LI BENEOIT APOSTRE FU DECOLLÉZ A LL'AUTEL QUANT CHANTOIT LA MESSE</title>
                        <abbr>$17</abbr>
                    </head>
                    <p xml:id="d005l132" n="1" rend="1">Adonc se revesti li buonz pastrez des sainz draps de ll’autel et si chanta la messe,
                    et tous li pueplez l'ezcuta mout voluntierz.</p>
                    <p xml:id="d005l133" n="2" rend="2">Aprés la sainte messe, li saint apostre ne sse mut dou temple, ainz cominza sez orationz
                    devant l'autel.</p>
                    <p xml:id="d005l134" n="3" rend="3">Et li roiz Artarcus, qui plainz estoit de grant deseverie, envoia un serjant au temple
                    et li comanda qu'il ocheïst Mathieu li apostre.</p>
                    <p xml:id="d005l135" n="4" rend="4">Et sil vint au temple si com comandé li estoit, une expee en ssa main, et la ou li
                    saint apostre ert enn oraizon et il avoit lez mainz estenduez vers Nostre Seingnor
                    [et si li prio[t] que lli pueple qu'il avoit converti lassast parsivre et faire bones
                    evres por sa sainte loy et exsauzier et croistre;</p>
                    <p xml:id="d005l136" n="5" rend="5">et bien savoit li saint apostre que en cil leu reçevroit il martire. Et meissmement
                    a celle hore vint donc [cil] deriere lui, si lle fiert et li trincha li chief Devant
                    l'autell fu lli saint apostre martir Nostre Seingnor.</p>
                    <p xml:id="d005l137" n="6" rend="6">Adonc leva li pueplez li cri au temple, si ss’assemblerent toz li pueplez de lla chité,
                    si distrent qu'il iroient ardoir li palaiz li roi et destruire.</p>
                    <p xml:id="d005l138" n="7" rend="7">La ou il s’estoient miz a lla voie, plainz de grant dolor et d'ire par le saint apostre
                    et lor saint evesque et leur saint maistre qu'il avoient perdu, et il portoi[ent]
                    ja li feu por ardoir li palaiz li roi, li prestre et lli diacre et li cler de lla
                    chité et meis[me]ment li desciple saint Mathieu leur vindrent devant si lleur distrent:
                    «Biaux seingnor, estés e n'ovrés encontre le comandement Nostre Seingnor.</p>
                    <p xml:id="d005l139" n="8" rend="8">Donc ne vos sovient il que nostre beneoit maistre, li apostre saint Mathie, voz enssingnoit
                    et disoit si bonement coment missire saint Pierre li beneoit apostre Nostre Seingnor
                    trincha l'oreille a celleui qui Nostre Seingnor tenoit quant Judas le fist prandre
                    as juis,</p>
                    <p xml:id="d005l140" n="9" rend="9">et coment Nostre Sire comanda l'oreille a moitre en sson leu, qi tost fu rezanee,
                    si dist a saint Pierre: «Pierre, se je voloie, mon Pere m'envoieroit plus de .XII.
                    mille legionz d'angles qui tost m'avroient dellivré.</p>
                    <p xml:id="d005l141" n="10" rend="10">Hoste ta·sspee, ssi lla remoit arrierez en sson leu »?</p>
                    <p xml:id="d005l142" n="11" rend="11">Et pour ce, biaus seingnors que lli beneoit apostre améz et cremés, qu'il voz enssengnoit
                    ces chocez et autres por venir a lla voie de salu, vos disonz noz qe voz soiéz en
                    paiz et exgardéz ce que Nostre Sire en voudra faire de lla vonjançe.</p>
                    <p xml:id="d005l143" n="12" rend="12">Si seleb[r]onz le martire dou beneoit apostre a douz chanz et a grant joie.»</p>
                    <lb/>
                </div2>
                <div2 xml:id="d005c018">
                    <head>
                        <title>18.COMENT EUFEGENE LA BONE DAME FIST FAIRE UNE YGLICE A LL'EUNOR DOU SAINT MATHIE LI APOSTRE</title>
                        <abbr>$18</abbr>
                    </head>
                    <p xml:id="d005l144" n="1" rend="1">Eufegene la bone virge, qui pluz amoit li beneoit apostre que nulle creature en ceste
                    siecle, prist quant qu'il puet avoir d'or et d'argiant et dez pierrez pretiusez, si
                    llez aporta devant lez prevoirz et devant lez clerz de lla chité, si lleur dist q'il
                    feïssent faire une belle ygliçe a euz dou saint apostre; et quant l'evre seroit parfaite
                    et conplie de toutes ces chocez qui convendroit ahornner, et li remanant preïssent
                    et le partissent a lla povre gent qui au bisoing estoient au païs a ll'ounor Dieu
                    et dou beneoit apostre.</p>
                    <p xml:id="d005l145" n="2" rend="2">Quant elle ot ce dit, si lleur fist dellivrer l'or et l'argent et les pierrez pretiusez
                    pour ce faire qu’elle avoit devissee; et il enzi le firent sainz nulle doutançe.</p>
                    <p xml:id="d005l146" n="3" rend="3">Apréz ce li rois Artarcus, qui mout estoit plainz de malice et dou venin au diauble,
                    fist a llui venir toutez les hautez dames de par trestoute la contree la ou il lé
                    zot, et si lleur comanda que ellez a lleur pooir se penassent de Eufegene moitre en
                    celle volunté qu’elle ne lle dezprisast pas, ainz devenist sa feme et roine de lla
                    contree.</p>
                    <p xml:id="d005l147" n="4" rend="4">Maiz ce ne lli vaut nulle rien, quar onques ne lla puet movoir, ainz ahoit tant touz
                    [ciauz] et toutes cellez qui·n apelloient que nez des ieuz ne llé pooit elle veoir.</p>
                    <p xml:id="d005l148" n="5" rend="5">Qant ce vit Artarcus qu'il ne pooit Eufegene par nulle rienz qu'il feïst avoir, et
                    il vit que lli saint apostre estoit mort, il se p[ens]a qu'il manderoit les deus enchantehorz,
                    qui foïrent em P[e]rse por lla peor dou beneoit apostre, qui lleur conmanderoit qui
                    par lleur art preïssent la sainte virge la ou elle estoit avec sez sereurs, et cil
                    la tenissent en tel destroit que sa volunté fust aconplie.</p>
                    <p xml:id="d005l149" n="6" rend="6">Il furent mandé, si vindrent.</p>
                    <p xml:id="d005l150" n="7" rend="7">Mes por nulle force qu'il eüssent n'en porent il venir a chief de quant que lli roi
                    leur conmandoit, car envers les cristienz, qui en Dieu creoient fermement [et] li
                    saint apostre appelerent, et estoit leur art toute perdue et alee.</p>
                    <p xml:id="d005l151" n="8" rend="8">Qant ce vit Artarcuz, si fu mout iriéz en sson cuer et plainz de grant deseverie qu'il
                    fist sainz atargement busche aporter et amasser entor li leu ou Eufegene faisoit sez
                    oraisonz.</p>
                    <lb/>
                </div2>
                <div2 xml:id="d005c019">
                    <head>
                        <title>19. COMENT LI ROIS ARTARCUS FIST EXPRENDRE LI FEU ENTOR L'IGLIÇE OU EFEGENE ESTOIT, ET DOU MIRACLE QUE DIEX EN FIST</title>
                        <abbr>$19</abbr>
                    </head>
                    <p xml:id="d005l152" n="1" rend="1">Quant la buche fu assemblee tout entor li leu, li rois Artarcus, qui ert plains de
                    tres grant malice, fist li feu botter tout entor et exprendre et enflamber por lla
                    sainte virgne et pour sa conpangnie enbraizier et por sa deseverie parfaire.</p>
                    <p xml:id="d005l153" n="2" rend="2">Mes quant li feu cominça a exprandre et ardoir granz et desmesuraublez, Nostre Sire
                    en ssemblançe saint Mathie si aparut a lla sainte virge la ou elle ert enn oraison,
                    si dist: «Eufegene, soiez ferme vers Nostre Seingnor et en bone creance ne n'aiez
                    pas peor de ce feu, car je te di qu'il tornera sor selui qui enzi l’a mis par sa forsernerie.»</p>
                    <p xml:id="d005l154" n="3" rend="3">Atant s'en parti li angles et li beneoit apostre avec lui, et la virge remest confortee
                    dou confort dou Saint Experit.</p>
                    <p xml:id="d005l155" n="4" rend="4">A cil point et a celle heure les flambez estoient granz et orriblez tout entor li
                    leu ou les saintez virgez estoient.</p>
                    <p xml:id="d005l156" n="5" rend="5">E Nostre Sire, qui est confort et aïe de tous ceus qi fermement le croient, fist toutez
                    lez flamblez despartiz de lla ou il estoient, et si grans com elles estoient se ferirent
                    as salez et as maisonz li roi, en tel point et en tel evre que nules [d]es creaturez
                    n’e[n] porent estre dellivréz, maiz que li rois et un suen filz tant soulement.</p>
                    <p xml:id="d005l157" n="6" rend="6">Et bien saichiéz que miuz li venist qu'il fust ars, car un diauble granz et hideuz
                    entra au corz de son filz et si llia lez mai[n]z derriere le dos et si le fist corre
                    tresque a lla sapouture dou saint apostre, et la li feisoit crier a haute voiz lez
                    mesfaiz et les pechiés de son pere.</p>
                    <lb/>
                </div2>
                <div2 xml:id="d005c020">
                    <head>
                        <title>20.CI OÏROIS DEZ MERVOILLEZ QE NOSTRE SIRE FIST DOU ROIZ ARTARCUS, ET CCOMENT EUFEGENE FENI EN GLORIE</title>
                        <abbr>$20</abbr>
                    </head>
                    <p xml:id="d005l158" n="1" rend="1">Li rois meismes prist une si grant enfermitéz que tous li cors li aflastri et enpira
                    mout de trop grant plaies plainz de venin, non mie li corz tant soulement mes les
                    brais et lez piés [et tot li cors].</p>
                    <p xml:id="d005l159" n="2" rend="2">Quant il fu sorpris de zi grant enfermitéz, il manda les mirez de part toute sa terre
                    por ce qu'il recovrast sainté.</p>
                    <p xml:id="d005l160" n="3" rend="3">Maiz en vain se travaillerent, car ne lle porent torner a nulle garison.</p>
                    <p xml:id="d005l161" n="4" rend="4">Et il par sa grant desverie, quant il vit que gerir ne porroit, si prist une expee
                    et se feri par mi le cors.</p>
                    <p xml:id="d005l162" n="5" rend="5">Enzi trezpaissa de cest siecle par doloruze mort.</p>
                    <p xml:id="d005l163" n="6" rend="6">Tous li pueples qui ert en lla chité et en lla contree environ s'en exlieiscierent
                    et en moinerent mout grant joie, et pristrent par conmun helection li frere Heufegene
                    la benehoite virge, si lle ezlleverent a rroi et a sseingnor.</p>
                    <p xml:id="d005l164" n="7" rend="7">Il ert ja bien en aage de .XL. ans quant il cominça a rrengnier, si vesqui .XLIII.
                    anz.</p>
                    <p xml:id="d005l165" n="8" rend="8">Endementierz qu'il rengnoit fist il duc d'un de cez filz et de lle autre toi. Et en
                    ssa vie fu mout proudome et ounora sainte Ygliçe et ama, et tient ferme pais a ssez
                    voisinz et as genz de Persse et as romainz, qui de grant renom estoient en cil tenporel.</p>
                    <p xml:id="d005l166" n="9" rend="9">Toutez les provinces et lez yglicez de Thyope aoroient et creoient e·Nostre Seingnor
                    par Eufegene la beneoite virge, qui mout fu bone damoizelle tant com elle vezqui,
                    et creï fermement e·Nostre Seignor et retorn[oit] touz lez dezvoiés a [voie de] ssalu.</p>
                    <p xml:id="d005l167" n="10" rend="10">Et tant fist que li corz est honoréz en terre et l'arme enn est en lla parmanauble
                    joie sainz fin.</p>
                    <p xml:id="d005l168" n="11" rend="11">Et la noz puisse moiner li Pere et li Filz et li Saint Experit, si que nos ne sufrimez
                    lez doloruses poines d'enfer, qui nos outroit li Pere et li Fiz et li Saint Experit,
                    qui vit et rengne sainz fin. Amen.</p>
                    <lb/>
                    <p xml:id="d005l169" n="12" rend="12">Enssi fini li buons apostrez com je vos ai dit et conté ça enn arrierez.</p>
                    <p xml:id="d005l170" n="13" rend="13">Mes bien saichiéz que Jarréz et Arfassar, li dui enchanteor, s'en fuirent de Thiope
                    et si vindrent en Perse, et la firent il tant de mal ou plus com il avoi[en]t fet
                    en Thiope.</p>
                    <p xml:id="d005l171" n="14" rend="14">Mais si com je voz ai dit que chiere choce est d'ome se il meizmez ne ss'avilast en
                    dezprisan[t] lez evres Nostre Seingnor, pluz chiere choce est de ll'arme que non est
                    dou cors.</p>
                    <p xml:id="d005l172" n="15" rend="15">Et por ce en prent Nostre Sirez grant cure qu'il [a soi la viaut] atraire, si envoia
                    encontre ces enchanteors saint Symeon l'apostre et Jude, qui encontre auz furent de
                    qant qu'il porent [et les] sormon[t]ierent, si com li vrai teste le tezmongnent com
                    voz oïréz en lleur vies.</p>
                    <lb/>
                </div2>
            </div1>
            <div1 xml:id="d006" type="section">
                <head>
                    <title>6</title>
                    <abbr>6</abbr>
                </head>
                <div2 xml:id="d006c001">
                    <head>
                        <title>1. CE EST LA PAISSION SAINT SYMON ET SAINT JUDE LES APOSTREZ</title>
                        <abbr>$1</abbr>
                    </head>
                    <p xml:id="d006l1" n="1" rend="1">Bien avéz oï et entendu coment, aprés le haut jor de ll'asuntion Nostre Seingnor Jhesu
                    Crist et aprés l’aveniment dou Saint Experit, li apostres se departirent par diversez
                    partiez dou monde por annutier au divers pueplez la naissance et li baptisme et la surreizion
                    Nostre Seingnor Jhesu Crist.</p>
                    <p xml:id="d006l2" n="2" rend="2">Li beneois apostre saint Symeon et Jude, apostrez Nostre Seingnor, par ll'anutiement
                    dou Saint Experit s'en vindrent en Perse, [qui] grant contree estoit, por annuntier
                    et por preichier au pueple estrangne la loy Nostre Seingnor. Quant il vindrent en lla
                    region, il troverent deus enchanteorz, li unz avoit nom [Z]aoréz et li aut[re]s A[r]phasar,
                    qui au roiaume de Perce iert foï dou roiaume d'Ethyope por lli miracle qu'il veoient
                    que Nostre Sirez faizoit por [lle cors mon]seingnor saint Mathie l'apostre.</p>
                    <p xml:id="d006l3" n="3" rend="3">Il estoient [del roi] mout honoré et mout cremuz par llez miraclez qu'il faisoi[en]t
                    au roiaume.</p>
                    <p xml:id="d006l4" n="4" rend="4">Il enssengnoient as jenz et disoient par tout li rengne que Nostre Sire Diex, qui forma
                    Abraam et Ysaac et Jacob, n'estoit pas verais diex mais dieu de tenebres, ne que lune
                    ne ssoleil n'estoille ne lluisoit pas par sson conmandement; et disoi[en]t, quant l'on
                    l'appelloit, que Moïsez fu unz maus hom et engnengnuz, et tesmongnoi[en]t as ge[n]z
                    que li prophete estoient venu en terre par lli [di]eu dez tenebres, que li siecle voloient
                    suduire;</p>
                    <p xml:id="d006l5" n="5" rend="5">et disoient que ll’arme de ll'ome estoit diex en partie, et li cors fa[in]auble choce
                    et male; et afirmoient et disoient que li solauz et la lune estoit dieu ; et disoient
                    que l'aigue avoit deïté en llui, [et] que li filz Dieu Jhesu Crist n’estoit pas verai
                    dieu si com celui noviaux sermoneor disoient, ains ert faintaizme, ne n'iert pas veraiz
                    hom ne néz de lla Virgne Marie, ne n’ier pas mort ne surrexit si com cil qi lle preichoient
                    le dezmongnoient.</p>
                    <lb/>
                </div2>
                <div2 xml:id="d006c002">
                    <head>
                        <title>2.COMENT LI DEUS SAINT APOSTREZ ALERENT EN PERSE POR SERMONER LA GENT</title>
                        <abbr>$2</abbr>
                    </head>
                    <p xml:id="d006l6" n="1" rend="1">De seste parole et de [ce] sermon que cil enchanteor [Z]aroéz et Arfasar disoient estoit
                    Perse conchiee et envenenee, si qu'il n'en savoient noiant de lla nativité Nostre Seingnor
                    ne de sa rezurreizion, ne nuz n'i ert qui encontre [aus] fust de nulle chose.</p>
                    <p xml:id="d006l7" n="2" rend="2">Et en cel tenz avoit unz [roi] en lla contree qui ssaraisinz estoit ne ni cr[e]oit noiant
                    e·Nostre Seingnor, et estoit par nom appelléz Artriarchin.</p>
                    <p xml:id="d006l8" n="3" rend="3">Cist roi fist devant lui venir lez enchanteors, si dist : « A tout li pueple est coneüe
                    chose que lli juif cruisifierent Jhesu Crist et qu'il rezuscita au tierz jor de mort
                    a vie. »</p>
                    <p xml:id="d006l9" n="4" rend="4">Atant s'elaissa, et si lleur dist qu[e] du[i] sien disciple estoient entré en lla contree,
                    quil desmongnoient come cil qui ll'avoient veü.»</p>
                    <p xml:id="d006l10" n="5" rend="5">Li dui saint apostre ererent en la contree de Persse, si encontrerent un duc, qui Evradac
                    avoit nom, et princez et comandierz [estoit] de toute la terre aprés li rois, quil
                    avoit nom Cerissis.</p>
                    <p xml:id="d006l11" n="6" rend="6">Cil Evradac, qui duc estoit, avoit granz gens assemblee et estoit venu contre lez yndiens
                    qui avoi[en]t env[a]ïe la gent de Persse en une dez derreainez parties devers Babilloine,
                    et si devoit conbatre a·ux.</p>
                    <p xml:id="d006l12" n="7" rend="7">En lla conpangnie de cestui duc avoit chevalierz et mout granz genz, et si avoit maistre
                    de lleur [loi] qui donoient responz par leur enchantemenz au duc.</p>
                    <p xml:id="d006l13" n="8" rend="8">Ill assemblerent les hoz d'une part et d'autre et se cominzierent a conbatre tout [un]
                    jor, si·nn i ot mout mort d'une part et d'autre.</p>
                    <p xml:id="d006l14" n="9" rend="9">Quant departi se furent, li duc, qui avoit nom Evradac, envoia [s]es enchanteorz et
                    les maistrez de sa terre en une chité prés d'illuec au temple d'un de leur diex, si
                    lleur proia qu'il enqueïssent qu'il feroient et coment leur enn avendroit.</p>
                    <p xml:id="d006l15" n="10" rend="10">Quant ill orent leur demandez faitez, li diauble cominça a henir en guise de tor et
                    si lleur dist: «Li dieu qui vient ou voz en bataille ne voz done rrezpons pour ce qe
                    llez apostrez Dieu sont en ceste terre. Li uns ert apelléz Symon et li autres Judas.
                    Et si saichiéz que cist hont si grant graize et si grant virtu receü que nulz n'ose
                    parller devant [aus] tant com il soient en presence.»</p>
                    <p xml:id="d006l16" n="11" rend="11">Quant Evradac, qui duc et prince ert, entendi cez novelles, si fist sainz attarrjançe
                    querre les deus apostrez. Et quant il les horent trovéz et il furent venus devant lui,
                    il leur demanda dont ill ert et qui estoient et pour coi il estoient venuz en lla contree.</p>
                    <lb/>
                </div2>
                <div2 xml:id="d006c003">
                    <head>
                        <title>3.COMENT LEZ SAINS APOSTRES PARLLOIENT AVEC LI DUC, ET COMENT LI EVEZQUES DEZ YDLES PARLLENT IREEMANT ENCONTRE L'APOSTREZ</title>
                        <abbr>$3</abbr>
                    </head>
                    <p xml:id="d006l17" n="1" rend="1">Saint Symeon li rezpondi: «Se tu enquierz nostre lingnee et tu la veuz savoir, saichiez
                    que somez hebreu. Et se tu enquierz quel loi noz teno[n]z, noz te disomez que nos somez
                    serz Jhesu Crist, et si te disonz que nos venimez por ton salu et por toy faire conoistre
                    que Diex est au ciel et puissanz sor toutez creatures, pour ce que tu laissez l'error
                    ou tu ez d'aorer lez fauz ydlez.»</p>
                    <p xml:id="d006l18" n="2" rend="2">Evradac leur dist: «Saichiéz que je sui bien euroz en bataille. Au revenir voz oïrai
                    voluntierz et entendrai.»</p>
                    <p xml:id="d006l19" n="3" rend="3">Donc li respondi Judaz li apostre Nostre Seingnor: «Miaus te vaudroit ore congnostre
                    cellui par cui [aïe et] par cui puissance tu porroiez estre vainquierez que sauz trover
                    encontre toi qui sont pecheorz de toute leur force.»</p>
                    <p xml:id="d006l20" n="4" rend="4">Evradac li respondi: «Nos cuidonz que noz diex ne voulent por vos doner a nos rezpons.
                    Ci voz pri je que vos nos dites les chocez qui ssont a venir de ceste battaille.»</p>
                    <p xml:id="d006l21" n="5" rend="5">Adonc li respondi saint Symeon: «Por ce que nos volonz que tu conoizez l'error qui
                    ert en toi et la fauce creance, nos dononz poesté de rezpondre a tox ceuz que tu cuidez
                    qui te doient dire les chocez qui ssont a venir; et tant qu'il aient dit ce qu'il ne
                    ssavront, donc seront il par tout menssongnaubles.»</p>
                    <p xml:id="d006l22" n="6" rend="6">Donc li rezpondi Evradac: «Je voudroie qu'il peüst estre enzi [que quant] hom lez are[so]ngneroit
                    q'il parlassent.»</p>
                    <p xml:id="d006l23" n="7" rend="7">Donc rezpondirent enssemble li dui apostre: «Or tant te soufre un petit, que nos leur
                    comanderonz qu'il parolent.»</p>
                    <p xml:id="d006l24" n="8" rend="8">Donc cominzierent li saint apostre a ffaire leur oraïsonz a Nostre Seingnor devant
                    lez ymagez au diauble que li sitïanz aorent: «Nos te comandonz, de par la loy Jhesu
                    Crist, que tu dongnez responz que tu az acostumé a ceuz qui demander le te seulent.
                    »</p>
                    <p xml:id="d006l25" n="9" rend="9">Adonc rezpondirent li diauble par lla force dez apostres et cominzerent a dire: «Grant
                    battaille est a venir et mout en i avra morz d'une part et d'autre.»</p>
                    <p xml:id="d006l26" n="10" rend="10">Quant li saint apostres oïrent li diauble parller en tel mainiere, si cominzierent
                    a rrire par lla joie qu'il enn orent.</p>
                    <p xml:id="d006l27" n="11" rend="11">Qant Evradac les vit rire, si lleur demande: «Coment puet ce estre que vos riés, et
                    grant peor m'est prize?»</p>
                    <p xml:id="d006l28" n="12" rend="12">Li dui saint apostre li rezpondirent: «N'aiez nulle peor, car quant nos entramez en
                    ceste contree, pais entra avec nos ; et huimés laisse ceste chose usquez demain a hore
                    de tierce: adonc vendront message a toy de par li·[n]dienz, que auz et leur terrez
                    metront en ton conmandement et te rendront treü si com il so[l]ent et [feront a toi
                    pais et te tendront ces convenances] que noz t'avons dit mout fermement.»</p>
                    <p xml:id="d006l29" n="13" rend="13">Quant se [o]ïrent li evezque de leur loy qui lli saint apostre avoi[en]t dit, il en
                    comincierent a rire, si distrent: « Sire duc, ne croiez pas sez homes qui sont estrangnez,
                    car il sont menzongnaublez et vainz, et pour ce aferment il vainez chocez et pour ce
                    dient il a ceus qui ne llez conoissent tiez choses que hom ne lles tiengne pour expie.
                    Et saichies que noz diex, qui onques ne te deçurent, [t]'ont doné rezponz buons et
                    profittaubles.»</p>
                    <p xml:id="d006l30" n="14" rend="14">Donc rezpondi saint Symeon li apostre, si lli dist: «Dus, or m'entent un petit! Nos
                    te dizons et te faisonz assavoir que nos somez estrangnez et ne conoissonz ceste terre,
                    e sse nos somes menssonaubles, se porras tu exprover en brief tenz.</p>
                    <p xml:id="d006l31" n="15" rend="15">Nos ne te disons pas que tu atendes un mois, mais te dizons que tu atens un seul jor,
                    et demain entor hore de tierce vendront les yndiens, qui rendront au roi de Perse treü
                    plus qu'il ne doivent.»</p>
                    <lb/>
                </div2>
                <div2 xml:id="d006c004">
                    <head>
                        <title>4. COMENT LES MESSAGES DES YNDIENS VINDRENT AU [DUC] EVRADAC, ET FIRENT TOUT CE QUE LI APOSTRE AVOIENT DIT</title>
                        <abbr>$4</abbr>
                    </head>
                    <p xml:id="d006l32" n="1" rend="1">A ces paroles li evesquez de lleur loy comincierent a desver encontre li apostre, si
                    distrent: «Sire duc Evradac, et vos tuit qui ci estez, grant mervoille est qui cil
                    blaisment noz diex, qui sont [aorné] de games et d'or et dez richeces de Babilloine,
                    s[i] doit les blasmez q'i moitent sur aus reparer sus cez deus; car leur puissance
                    est si granz que hom les doit par tot aorer, et vos, sire duc, ne sseréz ja encontre
                    aus.»</p>
                    <p xml:id="d006l33" n="2" rend="2">Donc rezpont li duc a lli evezque de sa loy: «Ce semble grant mervoille et grant aventure
                    que sil qui sont estrangne et povre et que noz ne conoissomes, aferment voir estre
                    ce que est contraire a nos diex.»</p>
                    <p xml:id="d006l34" n="3" rend="3">Dont leur distrent li evesques de leur loy: «Si[r]e, comandez que l'en lé moites en
                    prisson et gardes qu'il ne ss'e[n] fuient.»</p>
                    <p xml:id="d006l35" n="4" rend="4">Li dus respondi: «Je ne conmandrai mie qu'il remangent, mais voz meismez remandroiz
                    avec moy, si voiréz la fin de lla choce et se voz le poés fauzer; donc voirai je qi
                    hounor enn avra et qui en ssera dezpiçé.»</p>
                    <p xml:id="d006l36" n="5" rend="5">Enzi remest la choce tres qe a ll'endemain.</p>
                    <p xml:id="d006l37" n="6" rend="6">Endroit heure de tierce, si com li apostrez li avoit dit, si vindrent les messages
                    dez yndiens tost corrant sor iniauz dromadairez, et si [n]on[c]erent au duc et afermerent
                    la choze ensi com li apostrez li avoit dit devant.</p>
                    <lb/>
                </div2>
                <div2 xml:id="d006c005">
                    <head>
                        <title>5.COMENT LI APOSTRE ET LI EVESQUEZ DES YDDLEZ PARLLENT AU ROI</title>
                        <abbr>$5</abbr>
                    </head>
                    <p xml:id="d006l38" n="1" rend="1">Quant ce vit li duz, si en fu mout expris de grant ire et enflambéz contre les evesquez
                    de sa loy, si comanda a ssez serjanz qu'il feïzent un grant feu faire et si i giteroi[t]
                    leur evezques qi encontre lez apostrez furent [et leur dieu blasmerent.</p>
                    <p xml:id="d006l39" n="2" rend="2">Quant ce oïrent li apostre,] si sse laissierent cheoir as piéz li duc et si lli distrent:
                    «Biauz sire, nos te prionz que tu ne lle faicez pas enzi. Nos ne volonz pas qe nos
                    soionz achaisonéz de leur destruimant, car noz somes enzi envoiéz par lli salu dez
                    harmez et aus hoster de leur mauveizez vies, si qu'il puissent vivre en lla parmanauble
                    joie. Por ce ne sseroit pas raizon que nos fuissonz encusé de ces ochire [qui vivent].»</p>
                    <p xml:id="d006l40" n="3" rend="3">[La ou] il leur proierent si douzement, li dus leur rezpont: «Je me mervoil dedenz
                    mon corage coment vos proiés tant de ceuz qi grans dons hont donés a tou ceus qu'il
                    cuidoient qu'il eüssent puissance vers moy et pour ce qe je voz ardisse touz vis.»
                    Li apostre distrent: «Li conmandement de nostre maistre et li enzengnement sont itel
                    que l'en ne doit paz rendre mal por mal, maiz li bien por li mal.»</p>
                    <p xml:id="d006l41" n="4" rend="4">[Et li dus] dist [as apostres]: «Ou vos me [les] laissiéz ardoir, ou vos prenez tout
                    leur avoir et leur poisseissions.»</p>
                    <p xml:id="d006l42" n="5" rend="5">Et quant ill ot ce dit, si comanda a ssavoir com[bien] li evesquez pooient avoir.</p>
                    <p xml:id="d006l43" n="6" rend="6">Cil qi ce savoient distrent au duc: «Ciascunz evezquez de ceste contree a par ciascunz
                    mois une libre d'or.»</p>
                    <p xml:id="d006l44" n="7" rend="7">Donc demanda li duz quant evesquez il avoit.</p>
                    <p xml:id="d006l45" n="8" rend="8">Donc furent il conté, si en trova l'en .VI.XX., sainz li maistrez d'aus qui [quatre
                    tanz avoit] de rente que li bas.</p>
                    <p xml:id="d006l46" n="9" rend="9">Quant se oï li dus, si fist assembler devant lui tout quant qu'il avoient; et quant
                    il fu assemblé, nuz ne peüst savoir li nombre de lla richece.</p>
                    <p xml:id="d006l47" n="10" rend="10">Dont prist li dus lez deus apostrez, si lles moina devant li roi, si lli dist: «Sire
                    roiz, entendéz moy.</p>
                    <p xml:id="d006l48" n="11" rend="11">Ces deus homez qui voz ci veéz sont dieu et si ss'atapissent en forme d’ome.</p>
                    <p xml:id="d006l49" n="12" rend="12">Et bien saichiés que nos diex que nos auronz les crement tant qu'il n'ossent parller
                    contre aus ce sez deus ne lleur comandent, et si sont leur rezpons trop faus si que
                    puint de verité ni [puet] l'en trover au grant bisoing.</p>
                    <p xml:id="d006l50" n="13" rend="13">Et ses evesquez de nostre terre, que vos enzi veéz, me distrent que sist estoient estrangne
                    et noiant creauble et que l'en ne llez devoit pas croire pour ce que nos diex contredisoient,
                    si mettoient mout grant poine que je lez tormenttasse et feïsse finir.</p>
                    <p xml:id="d006l51" n="14" rend="14">Je n'en fiz rienz faire, ains les pris et les fiz garder et lez evesquez auzi tres
                    qe tant que je seüsse qui eüst mentiz de ce qu'il avoient dit.</p>
                    <p xml:id="d006l52" n="15" rend="15">Mais puis que lla choce est enzint allee qe nostres evezques m'ont dou tout menti,
                    je vos nos evezquez destruire; maiz sil me cheïrent as piés e preierent mout doucemant
                    que nul mal ne lleur fait.</p>
                    <p xml:id="d006l53" n="16" rend="16">Par lleur proiere lez laissai inssint.</p>
                    <p xml:id="d006l54" n="17" rend="17">Et aprés fis tout leur [avoir] assembler et si lle voloie [doner] a cez deus.</p>
                    <p xml:id="d006l55" n="18" rend="18">Maiz il dient qu'il ne lleur p[lai]st nul avoir prendre en terre, car au ciel est leur
                    posseissionz et leur trezor, qui parmanauble est que ja fin n'i a ne menuissemant n’avra.</p>
                    <p xml:id="d006l56" n="19" rend="19">«Eisin par nulle raison ne poonz prendre or ni argent, car ce est chose tere[st]re
                    [et si n'ensuit] pas l'ome quant il deguerpist le siecle et e·va a ssa fin.»</p>
                    <p xml:id="d006l57" n="20" rend="20">Quant je leur disoie q'il ert povre et estrangne et qu'il preïstrent cest avoir, il
                    me rezpondirent: «Nos ne ssomez mie povre, car nos avons assez devicez et des [avoirs
                    dou ciel].</p>
                    <p xml:id="d006l58" n="21" rend="21">Mes se tu veuz que tiez avoirs te profitte a ll’arme, depar lle enn amor de cellui
                    qui lle mont ferma et toute creature fist, si lle done as povres et as femes veuvez,
                    enssi dellivre [les] de[t]ors qui sont apres[sé] de povresse ne qui ne peuent rendre
                    ce qu'il doivent et a tous ceus qui bisoing hont; car bien saichiez que nos n'avons
                    mestier de terriene avoir prendre.»</p>
                    <lb/>
                </div2>
                <div2 xml:id="d006c006">
                    <head>
                        <title>6.COMENT LES DEUS ENCHANTEORS PARLLOEENT AU ROI ENCONTRE L'APOSTRE</title>
                        <abbr>$6</abbr>
                    </head>
                    <p xml:id="d006l59" n="1" rend="1">Quant Jaroéz et Arfasar oïrent cez choces que li dus acontoit au roi, ill orent si
                    grant envie et si grant duel qu'il moroient; et il s’aprismerent dou roi et si distrent:
                    «Cez deuz homez dont li [dus] parole si raconte mervoillez sont mauvaiz homez et decev[a]blez
                    et si vont contre toi et encontre nos diex qant que il peuent.»</p>
                    <p xml:id="d006l60" n="2" rend="2">Et li saint apostre estoient adonc aléz a ll'ostel li duc, qi llez amoit et bien honoroit.</p>
                    <p xml:id="d006l61" n="3" rend="3">Li deus enchanteors distrent au roi: «Se tu veuz savoir que llez chocez que nos disonz
                    sont veraiz et qu'i dezprisent toy et tez diex, ne lles laissez departir devant toi
                    tant qu’ill aient aoré tez diex.»</p>
                    <p xml:id="d006l62" n="4" rend="4">Li duc rezpondi as enchanteors: «Se voz a auz osés parller et disputer a aus et vos
                    lé poéz vaincre, je lez chaicherai hors de ma terre».</p>
                    <p xml:id="d006l63" n="5" rend="5">Dont rezpondirent li .II. enchanteor: «Mais faitez leur nos diex ahorer, qui tuit sont
                    puissant, auzint com nos l’aouronz.»</p>
                    <p xml:id="d006l64" n="6" rend="6">Adonc rezpont li duc a cez enchanteors: «De ce soit la despu[to]ision a vos et a aus,
                    et si lleur provés par vive raison q'il les doivent aorer.»</p>
                    <lb/>
                </div2>
                <div2 xml:id="d006c007">
                    <head>
                        <title>7.DES MERVOILLEZ QUE NOSTRE SIRE JHESU CRIST FIST POR LLEZ SAINT APOSTREZ</title>
                        <abbr>$7</abbr>
                    </head>
                    <p xml:id="d006l65" n="1" rend="1">Adonc rezpondirent les enchanteors au duc; «S'il te plaist et tu veus, nos te moustrero[n]s
                    de con grant puissance nos somez pour ce que tu puissez prover et savoir qu'il ne porroient
                    parller devant nos.»</p>
                    <p xml:id="d006l66" n="2" rend="2">Li dus rezpont: «La proveance en voiroie je voluntierz.»</p>
                    <p xml:id="d006l67" n="3" rend="3">Donc distrent li deus enchanteors: «Comande a querre par toute ceste chité tant com
                    te plaist dez sagez homez et dé mieuz parllanz et mieus vaillanz et les plus haus de
                    vois, et si lles comande a venir devant nos a lleur pooir et de leur meillor senz dezputer
                    contre nos. Et s'il osent parller contre nos, sachiez que noz ne ssomez pas si ssagez
                    que home nos doie croire.»</p>
                    <p xml:id="d006l68" n="4" rend="4">Donc furent mandé par lle conmandement dou duc e lle roi tuit li sagez homez del lla
                    chité et devant li roi amené.</p>
                    <p xml:id="d006l69" n="5" rend="5">Et quant il furent amenéz, li deus enchanteorz cominzierent a pparller a ceus qui estoient
                    en celli leu contre aauz a rrezpondre.</p>
                    <p xml:id="d006l70" n="6" rend="6">Et quant ill orent une piece dit et il durent parller, si orent leur parole perdue
                    et furent si amui par llez enchanteorz que [n]es par singne ne pooient il parller ne
                    demoustrer au roi qu'il ne pooient parller.</p>
                    <p xml:id="d006l71" n="7" rend="7">Et quant ill ont esté si mu bien [une] hore d[ou] gior devant li roi et devant ciaus
                    qui la estoient, si distrent au roi li dui enchanteor: «Roi, por ce que nos volons
                    que tu saichiez que nos somez diex et que noz avons grant puissance lors rendronz nos
                    la parole et les laisseronz parller; mes il ne sse movront ne porront aler par force
                    [que il aient].»</p>
                    <p xml:id="d006l72" n="8" rend="8">Et puiz qu'ill orent ce dit, la parole fu rendue a ceuz qui parller ne pooient; mes
                    il ne pooient aler e·nulle mainiere.</p>
                    <p xml:id="d006l73" n="9" rend="9">Quant ill orent ce prové, si distrent au roi: «Or llez fironz aler et doneronz congié
                    que il voisent, mez nos te di[s]onz que noz les firons avuguler et si ne voiront goute,
                    et si avront lez eus auverz. »</p>
                    <p xml:id="d006l74" n="10" rend="10">Et tantost alerent cil come devant, maiz ne virent goute de leur elz.</p>
                    <p xml:id="d006l75" n="11" rend="11">Quant ce virent li roi et li duc, si ss'en expauenterent mout.</p>
                    <p xml:id="d006l76" n="12" rend="12">Donc cominçierent a dire cil quil estoient amiz li roi et li duc que l'en ne devoit
                    pas cez enchanteors despirer, qu'il ne meïssent lez menbres li roi et li duc coment
                    il avoient fait a cez sagez homez.</p>
                    <p xml:id="d006l77" n="13" rend="13">Enzint furent en grant mervoille, come voz m’oiéz conter, devant li roi et devant li
                    duc li deuz enchanteorz, et li sagez homez qe je vos ai dit mout dolant et mout triste
                    la maitinee uzquenz a midi.</p>
                    <p xml:id="d006l78" n="14" rend="14">Adonc se departirent tuit devant li roi, et li sagez home orent leur lumiere par lles
                    deus enchanteors et se repairerent en lleur maissonz mout exmaiéz de ll’aventure que
                    lleur estoit avenue.</p>
                    <p xml:id="d006l79" n="15" rend="15">Et li dus se departi devant li roi et vint devant les apostres et leur cointa ce que
                    llez enchanteors avoient fait et qu'il avoit veü.</p>
                    <p xml:id="d006l80" n="16" rend="16">Donc distrent li dui apostre: «Por ce que noz savons qu'il nos crement n'osent il venir
                    devant noz, pour ce que leur engning seroient dezfait et cassé. Or te prion que tu
                    faicez lez sagez homez venir devant nos et parller a nos ains qu'il revoisent as enchanteorz.</p>
                    <p xml:id="d006l81" n="17" rend="17">Puiz apréz si llez amoineras devant aus et devant li roi por desputer ausi com il firent
                    ier; et s'il se puent contretenir, et saichies que cist parlleront par lla force dou
                    Saint Experit qu'il avront por noz receü.</p>
                    <lb/>
                </div2>
                <div2 xml:id="d006c008">
                    <head>
                        <title>8.COMENT LI SAINT APOSTRE PARLLE AS AUS HOMEZ DE LLA TERRE ET LEZ SERMONE</title>
                        <abbr>$8</abbr>
                    </head>
                    <p xml:id="d006l82" n="1" rend="1">Quant li dus oï et entendi cez parolez, il manda a ssa maison tous les sagez homes
                    qui devant avoient esté si maumené et si lleur dist ces choces auzi com mout dolant
                    de leur mechançe: «Je me doil mout, biauz seingnors, de lla honte que lez deus enchanteors
                    voz firent devant mon zingnor li roi.</p>
                    <p xml:id="d006l83" n="2" rend="2">Et pour ce vos ai je mandé que je ai trové deus homes de grant science qui vos gariront
                    et qui vos enssengneront, si que vos vos porroiz contretenir encontre lez enchanteors
                    de toz paroles, et non pas contraster tant soulement maiz auz vaincre dou tout, si
                    qu'il les convendra departir devant vos et devant li roi.»</p>
                    <p xml:id="d006l84" n="3" rend="3">Quant les sages homes entendent ces paroles, il se lleissierent cheoir devant li duc
                    et si lle prierent qu'il feïst ce qu'il leur avoit dit.</p>
                    <p xml:id="d006l85" n="4" rend="4">Et li dus [fist venir li dui] beneois apostre.</p>
                    <p xml:id="d006l86" n="5" rend="5">[Et li beneoiz apostres Nostre Seignor qui Symons estoit apeléz parla et] si lleur
                    dist: «Biauz seingnors, qui si estes assemblé, soventes fois avient que de biaus escrinz
                    ovrés a hor et argent et hahornés de belles pierres par dehors, et dedenz moit l'en
                    tel choçes qui ne ssont pas mout chierez, et dedenz trez vils choces de fust faites
                    enclot l'om bonez pierres pretiuses et maint autre avoir vaillant et riche.</p>
                    <p xml:id="d006l87" n="6" rend="6">Et soventes fois avient que maint biauz vaisiaus enpolis et arreéz est mis en grant
                    despit pour ce qu'ill est exilliés, e maint lait vaisiaux font le vin buen a ceus qui
                    lle boivent, ce est bien prové et seü.</p>
                    <p xml:id="d006l88" n="7" rend="7">Et pour ce ne doit l'en nulle creature dezpire trez que atant que l'on le conoise,
                    car l'en ne sset quelz ill est par dedenz.</p>
                    <p xml:id="d006l89" n="8" rend="8">Por ce vos disons noz que voz ne nos tenez pas a vilz pour nos povres vestimens, car
                    dedens nos a tel chose qui vos fixa trover la glorie dou ciel et avoir vie parmanauble.</p>
                    <p xml:id="d006l90" n="9" rend="9">Enzi vos faissonz assavoir au comincement que toutez genz sont venuz d'un pere et d'une
                    mere qui furent fait et miz en paradis terrestre, et qui region est et contree de vie
                    parmanauble.</p>
                    <p xml:id="d006l91" n="10" rend="10">Mes il en furent gipté pour ce qu'il trespaisserent li conmandement de çellui qui llez
                    avoit faiz et formé, et si furent serf [a] ll'angle d'enfern, si furent esillé et [en]
                    grant dolor en t[er]re.</p>
                    <p xml:id="d006l92" n="11" rend="11">E Nostre Sire Jhesu [Crist], qui est pere de misericordie, restaubili a ceuz qui esillé
                    estoient tant de sa dossor et de son bien que cil le voloient aorer et croire, que
                    cist mauz anglez qui nostre primerain pere gitta de lla region de vie ne lli·n porroit
                    maufaire.</p>
                    <p xml:id="d006l93" n="12" rend="12">Et savéz vos, biauz sire, que cil anglez d’e[n]vie fet que [li] hom deguerpist son
                    crietor et [si] aore les faus ydles et [si dit d'une ymage] qu'ill a fait [d'une piece]
                    de fust [que ce est] cez diex; et pour ce le fait li angles d'e[n]vie, qui est prinse
                    d'enfer et de lla region dé tenebrez, qu’i soient sosmiz a ssa poesté et a ssa seingnorie
                    et q'il ne puissent autre servi[r] de lui.</p>
                    <lb/>
                </div2>
                <div2 xml:id="d006c009">
                    <head>
                        <title>9.ENCORE DE LL'AMONESTEMENT DOU SAINT APOSTRE</title>
                        <abbr>$9</abbr>
                    </head>
                    <p xml:id="d006l94" n="1" rend="1">Mout mauvaiz loier leur rendra; car Nostre Sire, qui veraiz Diex est, qui cil mauvais
                    angles crient, n'est pas avec elz pour ce qu'il ne font son conmandemant ne a lui ne
                    sse tien[en]t en nulle partie.</p>
                    <p xml:id="d006l95" n="2" rend="2">Et par ceste choce voz a fait sist mauvaiz anglez teire tant par cez enchantemenz si
                    lloingnement com il voust, et apréz voz fist que vos ne veïstez nulle goute, si voz
                    fist que vos ne poïstez movoir por nulle rienz.</p>
                    <p xml:id="d006l96" n="3" rend="3">Et pour ce que nos volonz que voz seste choçe entendés et provés a veraie que noz vous
                    avonz dite, venés avant et si prometéz a Nostre Seingnor, qi fu néz de lla gloriuze
                    Virge, et qe vos deguerpiroiz lez faus ydles, et lui, qui Diex est, ahoreroiz et creiroiz.</p>
                    <p xml:id="d006l97" n="4" rend="4">Et quant vos avrois ce fait et reg[e]hi de voz bochez, noz metrons nos mainz sor vos
                    chief et firo[n]s en mi vos fr[o]ns li singne de la verai crois; et donc enn iro[i]s
                    devant li rois as deus enchanteors dezputer, et cil vos vainquent ne noz creéz jaméz
                    de choce que nos voz puissons dire.»</p>
                    <lb/>
                </div2>
                <div2 xml:id="d006c010">
                    <head>
                        <title>10.DES SAINZ APOSTRES QUI CONVERTIRENT MAINT PROUDOMEZ ET LEZ ENVOIA AU ROI ENCONTRE LEZ ENCHANTEORZ</title>
                        <abbr>$10</abbr>
                    </head>
                    <p xml:id="d006l98" n="1" rend="1">Quant ce oïrent li s[age] home, si se laisserent cheoir as piéz dez saint apostrez,
                    si ss'escrient a haute vois: «Donquez nos fais qu'il ne noz tollent pas la parole ne
                    qu'il n'aient nulle puissance sor noz. Et cil est ensint et voirz est ce que vos nos
                    feïstez entendant, l'ire de Dieu que vos reclamés soit sur noz et nos puisse tormenter
                    dez cruaus poines se ja méz creonz faus ydles ni aorons les diex qui non hont nulle
                    puissance.»</p>
                    <p xml:id="d006l99" n="2" rend="2">Qant ce oïrent li dui beneoit apostre Nostre Seingnor, si cominçierent a ffaire leur
                    oraizionz, si distrent: «Biaux Sire Diex, Pere, qui formas Israhel et qui excomonias
                    les enchantereses ars Janbléz et Menbrés et leur donas maleïzon et comandas les griés
                    plaies a moitre en lleur char, aussi aviengne sor sez enchanteors, dont li uns a nom
                    Zaoréz et li autres Arphasar, [et] ssez [tuens] serjanz, qui promeitent a toi qu'i
                    se departiront de totez lez faussez ydlez et de lla mauvaize creance, soient fors et
                    estauble, qu'i puissent fermement parller encontre hauz si que tuit cil qui llez veiront
                    conoisseront veraiment que tu ez veraiz Diex et que tu rengnez sor toutes creaturez.»</p>
                    <p xml:id="d006l100" n="3" rend="3">Qant li sage home orent respond[u] «Amen», li saint apostre lez comanderent a Dieu.</p>
                    <p xml:id="d006l101" n="4" rend="4">Et cil vindrent avec li duc devant li roi.</p>
                    <p xml:id="d006l102" n="5" rend="5">Lors revindrent li dui enchanteor devant la presence li roi, si voustrent faire auzint
                    com il avoient fait devant, [mais] en nulle mainiere il ne porent raenplir leur volontés.</p>
                    <p xml:id="d006l103" n="6" rend="6">Quant ce virent li sage homez que li enchanteor avoient encontre aus perdue leur force,
                    si distrent: «Se vos poés, si fai[tes] aussint com vos feïstes ier ni ne vos exparangniés
                    e·nulle mainiere. Et isse vos disons nos bien devant li roi.»</p>
                    <p xml:id="d006l104" n="7" rend="7">Quant li dui enchanteors oïrent ces paroles, il furent si enflambé de grant forssernnerie
                    que poi failloit qu'il ne desvoient.</p>
                    <p xml:id="d006l105" n="8" rend="8">Et eraumant firent venir une grant abundançe de serpans enmi la sale, car leur enchantemenz
                    ne ffalloit encore pas.</p>
                    <p xml:id="d006l106" n="9" rend="9">Quant ce virent cil qui avec li roi estoient, il crierent a haute vois: «Biaux sire
                    roiz, envoiéz querre lez sains apostrez.»</p>
                    <lb/>
                </div2>
                <div2 xml:id="d006c011">
                    <head>
                        <title>11.CI OÏRÉZ D'UN HAUT MIRACLE QUE NOSTRE SIRE FIST POR LI SSAINT APOSTRRES</title>
                        <abbr>$11</abbr>
                    </head>
                    <p xml:id="d006l107" n="1" rend="1">Quant li rois oï que l'on li ramentovoit li saint apostrez, il meizmes, qui grant
                    peor avoit, lli envoia a mout grant haste; et li saint apostres i vindrent.</p>
                    <p xml:id="d006l108" n="2" rend="2">Quant il furent venus dedens la sale sainz plus dire, il enplirent leur panz de leur
                    vestimenz [des serpenz] et aprés les lanchierent sur lles enchanteors et comincierent
                    a dire: «Nos vos exconjuronz, serpanz, en lle nom Nostre Seingnor Jhesu Crist, que
                    voz vos aardéz as chars de ces enchanteors par doloruz amors, et si ne murent pas.»</p>
                    <p xml:id="d006l109" n="3" rend="3">Puis qu'ill ore[n]t ce dit, li serpanz comincierent a rretorner as enchanteors et
                    mangierent leur char; et il comincierent a crier aussinc com leu.</p>
                    <p xml:id="d006l110" n="4" rend="4">Quant li rois vit ceste mervoille, si comenza a dire au saint apostrez et tuit cil
                    de llaiens: «Laissiéz ses serpanz sur ces enchanteors tant qu'il soient mors.»</p>
                    <p xml:id="d006l111" n="5" rend="5">Li saint apostre rrespondirent: «Nos somez envoié en ceste contree par lles mors moiner
                    a vie, non pas por siaus qui [vivent] moiner a mor[t].»</p>
                    <p xml:id="d006l112" n="6" rend="6">Donc comencierent leur oraizons devant ciauz qui la estoient, si distrent as sarpans:
                    «E·nom li Pere Nostre Seingnor Jhesu Crist, vos comandonz nos que repairéz a vostre
                    leu dont vos venistez et tout li venin que vos avez espandu sur ses enchanteors en
                    rreportéz avec voz.»</p>
                    <p xml:id="d006l113" n="7" rend="7">Lors s[e ra]estrent li sarpanz as enchanteorz, si comincierent a suscier li sanc et
                    li venin d'aus si trez duremant que pluz soufroient il angoisse que au comincement,
                    car il en voloient oster li venin qu'il avoient expandu enzi com li saint apostre
                    leur avoit comandé.</p>
                    <p xml:id="d006l114" n="8" rend="8">Adonc se departirent et laissierent lez enchanteorz, et ne ssot nuz qu'il devindrent;
                    et li'nchanteor demorerent, qui orent si grant doulor soufert que nus ne lie porroit
                    pensser ne dire.</p>
                    <p xml:id="d006l115" n="9" rend="9">Donc distrent li saint apostre a aus: «Entendes la sainte Excripture, qui dist: «[Qui]
                    devant son proisme fet la foisse, drois est q'il i chiee enz.»</p>
                    <p xml:id="d006l116" n="10" rend="10">Vos apparoillastez la mort a nostre eus, et nos priames Nostre Seingnor qu'il vos
                    destornast de mor.</p>
                    <p xml:id="d006l117" n="11" rend="11">Et vos, qui [par] mainz anz avez travailliés plussor homez des cruaus plaies [et]
                    de cez serpanz, saichiéz que au tierz jor vos ert sainte rendue, et par aventure vos
                    relairés vostre foillie et vostre fol créance [quant vos avrez esprovee la grace]
                    Nostre Seingnor en voz mexsmez.»</p>
                    <p xml:id="d006l118" n="12" rend="12">Adonc comanderent li saint apostre que hom les preïst et les meïst a lleur hostieus,
                    et il furent portés.</p>
                    <p xml:id="d006l119" n="13" rend="13">Mais onques ne manjerent dedenz li troiz jors ne ni dormirent, car la tres grant doulor
                    lez destringnoit en tel mainiere qu'il ne finoient de crier par nuit et par jor.</p>
                    <p xml:id="d006l120" n="14" rend="14">E lla ou il estoient en zi grant doulor que a poi ne defalloient de leur vie, les
                    sains apostrez vindrent a auz et leur distrent: «Nostre Seingnor Jhesu Crist ne dengna
                    avoir service a force ne ni voz veut plus constraindre. Mais levés vos sus sains et
                    haitiéz com voz estois anchois que li serpant vos poingnissent, enzi aies poestéz
                    de vos torner ou a bien ou a mal, li quel que vos plaira, ou de torner a tenebres
                    ou a llumiere.»</p>
                    <p xml:id="d006l121" n="15" rend="15">Lor furent sil tout sain auzint com il avoient devant esté, mes onques par tous lez
                    maux q'il avoient soufert ne crurent lez dis dez apostres, ainz s'en fuirent de lla
                    ou li apostre estoient aussint com firent devant saint Matthie li apostre.</p>
                    <lb/>
                </div2>
                <div2 xml:id="d006c012">
                    <head>
                        <title>12.COMENT LI ENCHANTEOR S'EN FUIRENT ET COMENT LI SAINT APOSTRE FIRENT HEDIFIER UNE YGLISE A LI NOM NOSTRE SIRE</title>
                        <abbr>$12</abbr>
                    </head>
                    <p xml:id="d006l122" n="1" rend="1">Lors alerent par toute Persse anonciant que li apostre vendroient qui en lleur diex
                    ne creoient pas, ainz se penoient de leur loy abatre en toutes les mainieres qu'il
                    pooient, et dissoient a touz lez haus princez: «Se vos voléz prover ice que nos vos
                    disonz, si lleur rovéz sacrifier en voz diex, et sil ne lle firoient par nulle rien;
                    et s'il ne lle veulent faire, ochiéz les.»</p>
                    <p xml:id="d006l123" n="2" rend="2">Et enzi disoient par toute Perse li dui enchanteors.</p>
                    <p xml:id="d006l124" n="3" rend="3">Et li dui apostre Nostre Seingnor estoient reméz avec li roi et avec li duc, et par
                    lleur proiere demorerent en Babilloine, la ou il feizoient main haut miracle apertez;
                    car il rendoient as sourz leur oïez et faisoient aler ceus qui ne pooient aler et
                    chassoient les diaublez des cors ou il estoient entré.</p>
                    <p xml:id="d006l125" n="4" rend="4">E lla ou il erent en lla chité, et avoient il disciples plusors des quelz il faisoient
                    diacres, et hordinoient prestrez en ssainte ygliçe tout la ou il pooient.</p>
                    <p xml:id="d006l126" n="5" rend="5">Et la ou il erent ensi en lla chité de Babilloine et il acroissent la loy Nostre Seingnor,
                    il avint chose que une damoizelle fu grosse en lla chité de Babilloine, et si estoit
                    enzint voisine d'unz des diacres que li saint apostre avoient ordiné.</p>
                    <p xml:id="d006l127" n="6" rend="6">Incelle, quant elle ot perdue sa virginité et jut d'unz enfant, et si parant li demanderent
                    dont ce estoit; et elle rezpondi d'un saint home et juste, et avoit nom Eufrozinus
                    et diacre estoit.</p>
                    <p xml:id="d006l128" n="7" rend="7">Et li parant le pristrent et en voustrent faire grant justice.</p>
                    <lb/>
                </div2>
                <div2 xml:id="d006c013">
                    <head>
                        <title>13.CI OÏRÉS D'UN MIRACLE QUE NOSTRE SIRES FIST D'UN ENFANT POR LLEZ APOSTREZ</title>
                        <abbr>$13</abbr>
                    </head>
                    <p xml:id="d006l129" n="1" rend="1">Quant li apostrez le virent, si vindrent as parans la damoizelle.</p>
                    <p xml:id="d006l130" n="2" rend="2">Et quant li paranz virent lez apostres, si comincierent a crier a haute vois que cil
                    diacre [leur] avoit fait honte. Donc rezpondirent li dui apostre: «Quant fu néz li
                    enfenz?»</p>
                    <p xml:id="d006l131" n="3" rend="3">Et li parans rezpondent: «Hui, a hore de prime.» ‒ «Or faitez ça amoiner li enfant
                    et li diacre que vos enquséz de seste blaisme.»</p>
                    <p xml:id="d006l132" n="4" rend="4">Quant il fu chose qu'il fu en lla presence dez .II. apostres venus li diacre et li
                    paranz et plusorz autres gens, et li enffenz i fu aportés, si distrent li apostrez
                    a ll'enfant: «Nos te disons, enfens, en lle nom Nostre Seingnor Jhesu Crist, que tu
                    paroles a nos, si noz dis ce ssest diacrez est tez peres enzi com cez le desmongnent.»</p>
                    <p xml:id="d006l133" n="5" rend="5">Li enfenz rezpondi, si que tuit cil l'oïrent qui entor lui estoient: «Sist diacres
                    est saint hom et chaste nn'onques ni ot part si com li moitent suz, ne mes peres n'est
                    il pas.»</p>
                    <p xml:id="d006l134" n="6" rend="6">Donc demanderent les paranz as apostres [cui ert sis pere; si respondirent]: «Il nos
                    convient dellivrer ceus qui [ne sont forfait et que n'ocions pas ciauz qui] sont cheü
                    en pechié.»</p>
                    <p xml:id="d006l135" n="7" rend="7">Quant ceste choce fu avenue, li saint apostre se [vost]rent dezparti[r] de lla chité
                    de Babilloine.</p>
                    <p xml:id="d006l136" n="8" rend="8">Quant li pouplez le sot, si comincierent tuit a crier et a plorer, et leur prierent
                    tant qu'il i demoraissent au moinz .III. mois; et il i demorerent, et dedenz cellui
                    terme batiçierent il pluz de .XL. mille homez.</p>
                    <p xml:id="d006l137" n="9" rend="9">Tout li pouplez creoit fer[me]ment en Nostre Seingnor par lle preichement dez sainz
                    apostres, car il veoient qu'il faisoient touz les haus miraclez qu'il devisoient en
                    lle nom Nostre Seingnor Jhesu Crist.</p>
                    <p xml:id="d006l138" n="10" rend="10">En lla chité de Babillone ordinerent une evesque qui mout fu proudome, si fu par nom
                    appellés Odion, si estoit venus de Judee avec li saint apostre; et par llui fu lla
                    terre raenplie des saintes yglices.</p>
                    <p xml:id="d006l139" n="11" rend="11">Et les enchanteors dont je vos ai parllé, qui lles mauvais lois faisoient entendre,
                    s'en fuirent adés devant les apostres, et tout adés arrestoient en une chité tant
                    qu'il savoient que lli apostre venoient, et par tout faisoient entendre qu'il estoient
                    dieu.</p>
                    <p xml:id="d006l140" n="12" rend="12">Mes li apostres, quant il venoient, descovroient leur mauvaize creance. Adonc en cil
                    tenporel avoit enn Perse une mout grant chité, Samit avoit nom.</p>
                    <p xml:id="d006l141" n="13" rend="13">En celle chité avoit .LXX. templez de leur ydlez, et en chascun temple avoit une evesque
                    de leur loy qui avoit ciascun an dou roi .IIII. livres en .IIII. tempores.</p>
                    <p xml:id="d006l142" n="14" rend="14">Ces evesquez que je voz ai dit avoient les enchanteorz exmeüs en zi grant ire [envers]
                    lez deus apostrez que ce ni ert se mervoille non, car il leur avoi[en]t dit et conté
                    que illuec vendroient deuz homes hebréz qui font une autre loy a croire, «et c'il
                    vienent en ceste chité, vos serois dezeretéz de vos posseissionz et si en sserois
                    mort en lla fin.»</p>
                    <lb/>
                </div2>
                <div2 xml:id="d006c014">
                    <head>
                        <title>14.COMENT LI DEUS APOSTREZ VINDRENT EN PERSE ET DES MERVOILLEZ QE DIEX I FIST POR AUS</title>
                        <abbr>$14</abbr>
                    </head>
                    <p xml:id="d006l143" n="1" rend="1">‒ enzi distrent li deuz enchanteors as evesques ‒ «Mais gardés que quant il vendront
                    en ceste chité que voz lé tenez si cors qu'il sacrifient a noz diex.</p>
                    <p xml:id="d006l144" n="2" rend="2">Et s'il ne voulent sacrifier, saichiéz qu'il sont venuz por voz destruire.»</p>
                    <p xml:id="d006l145" n="3" rend="3">Aprés grant piece qe li saint apostre orent alé par lli païs et par lla contree de
                    Perse por preichier et por annutier les sainz nonz Nostre Seingnor, si vindrent e·lla
                    fin en lla grant chité qui Suaur estoit apeléz.</p>
                    <p xml:id="d006l146" n="4" rend="4">Quant il i furent [entré, si traistrent en la meson d'un lor deciple qui mennoit en
                    la cité et si l’apeloit on par non Sennem.</p>
                    <p xml:id="d006l147" n="5" rend="5">Quant il furent] la venu endroit hore de prime, li evezque a tout grant pouple vindrent
                    criant ensemble: «Amenéz nos et demostréz li hanemiz de nos diex.»</p>
                    <p xml:id="d006l148" n="6" rend="6">Si distrent [a celui Asemes qui l'avoit herbergié]; «Se voz ne [les] noz amoinéz,
                    nos ardomez ta maison et toi ensemble.»</p>
                    <p xml:id="d006l149" n="7" rend="7">Apréz ses chocez, li saint apostre furent moinéz au temple.</p>
                    <p xml:id="d006l150" n="8" rend="8">Li diaublez comincierent a crier par lles leuz ou il estoient en forme d'ymage: «Apostre
                    Nostre Seingnor, que noz demandéz vos? Nos ardomes en flambe la ou voz venés.»</p>
                    <p xml:id="d006l151" n="9" rend="9">En lleure dou temple avoit un char fait de mout soutil evre [ou li solax estoit enz
                    assis] et fait d'or [mont] rezplendissant.</p>
                    <p xml:id="d006l152" n="10" rend="10">Enn autre partie estoit la lune faite en un char d'argiant mont bien au[v]ré, et si
                    estoi[en]t li buef tout [atelé].</p>
                    <p xml:id="d006l153" n="11" rend="11">Donc comincierent li evezquez au saint apostrre a ffaire force [et] toz li pueplez
                    aussint qu'ill ouraissent icez ymagez.</p>
                    <p xml:id="d006l154" n="12" rend="12">Dont dist Judas a Symon li apostre: «Symon, biaus frere, je voi Nostre Seingnor Jhesu
                    Crist qui nos appelle.»</p>
                    <p xml:id="d006l155" n="13" rend="13">Et saint Simon li rezpondi: «Grans tens a que je vi li regardemant Nostre Seingnor
                    et la glorie, qu'il me dist or a loinz la ou je aoroie: «Vos istréz dou temple et
                    je li firai trabuchier sor sans qui enz sont.»</p>
                    <p xml:id="d006l156" n="14" rend="14">Et je li rezpondi: «Biauz Sire, si n'iert il pas; car aucunz de ces qui ceienz sont
                    se convertiront a Nostre Seingnor par aventure.»</p>
                    <p xml:id="d006l157" n="15" rend="15">La ou li dui apostrez parlloient en tel mainiere [en hebreu], leur apparut lli anglez
                    Nostre Seingnor, si lleur dist: «Confortéz vos en Nostre Seingnor, et si eslisés l'une
                    de cez deus chocez: ou vos voliéz la mort de ceuz qui sont en sist temple, ou voz
                    hastiéz par bone fiance [la victoire] de vostre martire.»</p>
                    <p xml:id="d006l158" n="16" rend="16">Li dui apostre rezpondirent: «Noz prions Nostre Seingnor qu'il tort cez a droite voie
                    et noz puis[t] aidier que nos puizons avoir la corone de parmanauble glorie.»</p>
                    <p xml:id="d006l159" n="17" rend="17">Ceste chose veoient et ooient li saint apostre Nostre Seingnor tant soulement, et
                    les evezques lez angoissent mout duremant qu'il aoraissent toutez les ymagez dou solail
                    et de lla lune.</p>
                    <p xml:id="d006l160" n="18" rend="18">Li apostre leur rezpondirent: «Faitez pais ffaire tant que noz aions parllé a tout
                    li pueple.»</p>
                    <lb/>
                </div2>
                <div2 xml:id="d006c015">
                    <head>
                        <title>15.COMENT LI SAINT APOSTRE RECURENT PAISSION POR LL'AMOR NOSTRE SEINGNOR</title>
                        <abbr>$15</abbr>
                    </head>
                    <p xml:id="d006l161" n="1" rend="1">Quant la pais fu faite, li saint apostre distrent: «Bones gens, qui si estes assemblés,
                    oiés et entendés!</p>
                    <p xml:id="d006l162" n="2" rend="2">Les evesques de vostre loy nos comandent ahorer li soleil et la lune.</p>
                    <p xml:id="d006l163" n="3" rend="3">Maiz nos savons certainemant que lli soleil est sers Nostre Seingnor et qu'il le crea
                    et fist, et si ne ssomes pas en doutançe qe la lune n'aemplisse li conmandement Nostre
                    Seingnor.</p>
                    <p xml:id="d006l164" n="4" rend="4">Et bien savons que sist sont estaubili et fermé en cil haut fermement dou ciel et
                    a to[rt] sont miz au temple.</p>
                    <p xml:id="d006l165" n="5" rend="5">Car ll'en set bien que tant com li siecles durera, il appariront au chiel.</p>
                    <p xml:id="d006l166" n="6" rend="6">Pour ce que vos saichiéz veraimant que lleur ymages sont plaines des diaublez, [je
                    comant au diable qui en] ll'image dou soleil est entrés qu'il s'enn isse, et mon frere
                    comande au diauble qui en lle ymagne de lla lune est qu'il s'enn isse hors, et si
                    llez conbrize tous et depiece.»</p>
                    <p xml:id="d006l167" n="7" rend="7">Et la ou les apostrez parlloient enssi et trestout s'en mervoillerent, si dist saint
                    Symeon a ll'image dou soleil: «Ou! diauble, mauvais excharnnissieres de ceste pueple,
                    je te comant que tu·n isses de ceste ymage formee en gise de soleil et si comfrain
                    [et] desbrize lui et li char.»</p>
                    <p xml:id="d006l168" n="8" rend="8">[Et ausi dit saint Judes a l'ymaige de la lune.]</p>
                    <p xml:id="d006l169" n="9" rend="9">Lors vit tout li pueplez enssir des ymages deus homes auzi noir com s'il fuissent
                    cheü en poiz, et [u]loient et crioient a haute vois, et debrisierent totez les ymagez.</p>
                    <p xml:id="d006l170" n="10" rend="10">Quant ill orent ce fait, si ss'en partirent si qu'il ne ssorent qu'il devindrent.</p>
                    <p xml:id="d006l171" n="11" rend="11">Quant cist miracle fu avenuz, li evesquez, qui ert plainz de malice, corrurent suz
                    as deus apostrez, si llez ochistrent enz li temple.</p>
                    <p xml:id="d006l172" n="12" rend="12">Li deuz beneoiz apostres gracierent Nostre Seingnor de ce qu'il recevoient martire
                    por sson nom, et si trezpaisserent de ceste vie en lla parmanauble joie [le premier
                    jor] des kalendes de jung.</p>
                    <p xml:id="d006l173" n="13" rend="13">Et Semés, leur hostez qui llez avoit en lla chité haubergié, fu auzi ochis en cellui
                    jor meizmes pour ce qu'il ne voloit ahorer les ydlez.</p>
                    <p xml:id="d006l174" n="14" rend="14">En cel jor meizmes vint si grant tonoire et foudre que cheï sor lli temple, si fu
                    touz desbrisiéz trez de suz usque au fondement, et si feisoit si biauz et si cler
                    jor que tout li anz n'avoit fait si biauz jors.</p>
                    <p xml:id="d006l175" n="15" rend="15">Et li deus enchanteorz Jaroés et Arphasar, qui tant avoient esté encontre lez sainz
                    apostres, [furent conseü d’une foudre en ce meisme jor et tuit ars en charbon.</p>
                    <p xml:id="d006l176" n="16" rend="16">Aprés ce .III. mois, li rois Xersis envoia en la cité ou li dui apostre furent ocis
                    et enfoï et si fist touz les evesques destruire et les cors des sainz apostres] fist
                    porter en ssa terre par grant honor en ssa chité, si lleur fist faire un biaus mostier.</p>
                    <p xml:id="d006l177" n="17" rend="17">Et si ll'orent parfait dedenz .III. ans, et fu beneoit li primier jor des kalendes
                    de Jung, ou enn ounore Nostre Seingnor et les deus apostrez, [si com] Andiaz escrist,
                    qui puis fu evesques de Babilloine.</p>
                    <p xml:id="d006l178" n="18" rend="18">Enssint finerent li dui apostre et vindrent a lla parmanauble vie, que Demedieu [n]os
                    puisse outroier par ssa graise et par ssa misericorde, par tout li siecle des sieclez.
                    Amen.</p>
                    <lb/>
                </div2>
            </div1>
            <div1 xml:id="d007" type="section">
                <head>
                    <title>7</title>
                    <abbr>7</abbr>
                </head>
                <div2 xml:id="d007c001">
                    <head>
                        <title>1. CE EST LA VIE ET LA PAISSION SAINT THOMAS</title>
                        <abbr>$1</abbr>
                    </head>
                    <p xml:id="d007l1" n="1" rend="1">Bien est drois et raisonz que tuit cil qi cristien sont et qui Dieu aiment et croient
                    oient voluntierz parller de Nostre Seingnor et de cez apostres, coment il furent martiré
                    et com grant paission il soufrirent por exaucier sainte Cristienté.</p>
                    <p xml:id="d007l2" n="2" rend="2">Mais cil qui de Dieu non hont cure n'[e]n vostrent onques oïr parller, ainz leur grev[e]
                    tant durement que [s'en lor] rovoit en peneanze [sanz] jeüner, il ne[l] porroient soufrir
                    tant leur sembler[oi]t griéz choce a ffaire.</p>
                    <p xml:id="d007l3" n="3" rend="3">Mez por siauz qui lez hont lez cuers si cruauz et si dur vers Nostre Seingnor et vers
                    les evrez qui a lui apendent ne cominçe l'en pas les saintez vies des sainz, mes por
                    siauz qui les cuers hont dous et voluntierz lez noient, que aucune aessemple i puissent
                    prandre dont il lez evrez puissent raenplir.</p>
                    <lb/>
                </div2>
                <div2 xml:id="d007c002">
                    <head>
                        <title>2.SI VOS DIRONS DEZ MIRACLES DOU BENEOIT APOSTRE SAINT THOMAS, ET COMENT IL ALA IN YNDE</title>
                        <abbr>$2</abbr>
                    </head>
                    <p xml:id="d007l4" n="1" rend="1">En cellui tenz que li apostrez se departoient par aler preichier [par] li monde la loy
                    Nostre Seingnor, [messires] saint Thomas, qui Dedime estoit appellés par so[r]noms et
                    apostre Nostre Seingnor, iert a Cessaire; et la s'apparut Nostre Sires a lui, si li
                    dist: «Li rois d'Ynde, qui a non Gandofre, et envoie son prevost querre un home qui
                    saiche toute l'art de maizon faire.»</p>
                    <p xml:id="d007l5" n="2" rend="2">Quant saint Thomas entendi Nostre Seingnor, si lli dist: «Sire, tout la ou vos volés
                    m'envoiés, fors inn Yndie.»</p>
                    <p xml:id="d007l6" n="3" rend="3">Nostre Sires li respondi: «Vai seguremant, car je serai tous jors avec toi et si ne
                    te deguerpirai pas. Et quant tu avraz les Indyens convertis a ma loy, tu vendras a mon
                    rengne.»</p>
                    <p xml:id="d007l7" n="4" rend="4">Dont dist li beneoit apostre: «Sire, je sui tes serz, et ta volunt[é] soit acomplie.»</p>
                    <p xml:id="d007l8" n="5" rend="5">Adonc desciendi de lla nef Albainz, li prevoz li roi d'Ynde, et cominça a aler par tout
                    la marché la o l'en vendoit lez chocez de la ville.</p>
                    <p xml:id="d007l9" n="6" rend="6">Dont s'apparut Nostre Sires a lui en gise d'ome et li demandoit qu'il queroit et qu'il
                    voloit achater.</p>
                    <p xml:id="d007l10" n="7" rend="7">Cil respondi: «Li rois d'Ynde, qui mes sirez est, m'a envoié en ceste terre por querre
                    sage home et engningneor de l’art de maizon faire et de toutes choces que hom puet
                    faire de fust et de pierre.</p>
                    <p xml:id="d007l11" n="8" rend="8">Car li rois mes sirez veut faire un mout riche palaiz d'evre romaine, si me comanda
                    que je achattasse sers se je nul en trovoie qui lla seüst faire.»</p>
                    <p xml:id="d007l12" n="9" rend="9">Nostre Sirez dist au prevost: «Et je ai un serjant mout [sage] et mout buon ovrier
                    pour faire tel euvre come tu demandes. Et saichez qu'il est mout feaus, et si t'en
                    di que je l'ai envoié en maintez terrez por gaangnier, [et] quant [que] il puet conquerre
                    par son travail, il m'aporte tout. Cellui envoierai je avec toi, et qant la evre serra
                    finee, si le me renvoiez a grant honor. »</p>
                    <p xml:id="d007l13" n="10" rend="10">Et quant li prevos entendi ces choces, il li cominça a baisier les piés et les jambez
                    Nostre Seingnor por ce qu'il avoit trové ce qu'il aloit querant.</p>
                    <p xml:id="d007l14" n="11" rend="11">Lors appella Nostre Sirez saint Thomas, si ll'encharja au prevost, [dont se departi
                    d'euls.</p>
                    <p xml:id="d007l15" n="12" rend="12">Dont demanda li prevolz a l'apostre] c'il ert serz sellui qui l'avoit comandé a venir
                    avec lui.</p>
                    <p xml:id="d007l16" n="13" rend="13">Li apostres rezpondi: «Se je ne fuisse ses sers, tres l'ore qu'il me comanda a venir
                    je ne fuise pas venus.</p>
                    <p xml:id="d007l17" n="14" rend="14">Mais bien saichiez que je sui sez sers d'un service qui mout fait a mervoillier, car
                    il set toutez les mainierez de divers engninz.»</p>
                    <p xml:id="d007l18" n="15" rend="15">Et a ce qu'ill orent enzi parllé de ces choces, il vindrent a lla mer ou la nef au
                    prevost estoit arrivee, si entrerent enz [et si se departirent de terre et entrerent
                    en mer] an voillez estenduez.</p>
                    <p xml:id="d007l19" n="16" rend="16">[Or] qui estoient en lla mer, li prevost demanda a ll'apostre: «Di moy de quel art
                    tu es plus maistre [et] que tu séz faire, puis que tes sirez t'envoie avec moy.»</p>
                    <p xml:id="d007l20" n="17" rend="17">Li saint apostre rezpondi au prevost: «Je sai bien faire une mout riche sale, et li
                    fondemant tel qu'il non purrist ne non enveillist, si fais telz maiseres qui onques
                    ne chieent.</p>
                    <lb/>
                </div2>
                <div2 xml:id="d007c003">
                    <head>
                        <title>3.CI VOS DIRONS COMENT LI SAINT APOSTRE VINT IN INDE ET CE QU'ILL AVINT EN LLA CORT</title>
                        <abbr>$3</abbr>
                    </head>
                    <p xml:id="d007l21" n="1" rend="1">Que veus tu que je te cont dez mez evrez ? Qanque l'en puet faire je faiz, et qant
                    que tu veuz m’encharges a ffaire.»</p>
                    <p xml:id="d007l22" n="2" rend="2">Li prevost li dist: «Mout est grans sirez qui tel serjant a. Ill est pluz sirez que
                    lli rois.»</p>
                    <p xml:id="d007l23" n="3" rend="3">Li apostrez li respondi: «Tu ll'as bien veü. Et saichies qu'ill est fiz d'un roi, et
                    sez perez tint li rengnez en un mout haut leu que nuz de cez hanemiz ni i puet entrer,
                    ne nus n'i est maladez ne n'i est nus, ne nuz ni ssouffre onquez meisase.»</p>
                    <p xml:id="d007l24" n="4" rend="4">Et la ou il parlloient ties chocez et autres, il corroient parmi la mer as voilez plainz
                    et a buon vent.</p>
                    <p xml:id="d007l25" n="5" rend="5">Ill arriverent en lla chité qui Adropollin estoit apellee.</p>
                    <p xml:id="d007l26" n="6" rend="6">Et quant il furent venuz a terre et inssu de lla nef, ill orent en lla chité mout grant
                    chant et si oïrent son d'organes et de buzines et d'arpes et de sauterionz et de toutez
                    mainierez d’estrumens.</p>
                    <p xml:id="d007l27" n="7" rend="7">Car li rois de lla ville avoit sa fille mariee et si avoit envoiéz sez serjans par
                    toute la chité, qui crioient et disoient que tuit venissent ass nosez, haut et bas,
                    et riches et povrez, et privez et estrangne, et si seüssent tuit cil de lla chité qui
                    que n'i vendroit as nosez il corruisseroit li roi.</p>
                    <p xml:id="d007l28" n="8" rend="8">Donc convint que li prevost et li hapostrez i alast la ou li autre ierent assemblé
                    pour mangier ex sales.</p>
                    <p xml:id="d007l29" n="9" rend="9">Quant il furent assis au mangnier, et une damoizelle qui tomboit et portoit une buzine
                    et aloit par toute la sale et qantoit devant chascun por lla grant feste assauzier
                    si com li roiz l’avoit comandé, tant qu'il vint devant li saint apostre; et quant elle
                    i fu venue, si llaissa tout li chanter et si ss’est arrestéz, si se mervoille mout
                    qu'il ne manjoit ne non bevoit, si ss'aperçut et entendi qu'il estoit hebreu et q'il
                    ahoroit Nostre Seingnor et creoit.</p>
                    <p xml:id="d007l30" n="10" rend="10">Et meizmez celle damoiselle estoit ebree, si cominça a chanter en ebreu devant li saint
                    apostre.</p>
                    <p xml:id="d007l31" n="11" rend="11">Et ce estoit la chai[n]son qu'elle chantoit: «Uns seuz Diex est, [li Diex] dez Hebreuz,
                    qui toutez chocez forma il, et il fist la mer et la terre et li ciel.»</p>
                    <lb/>
                </div2>
                <div2 xml:id="d007c004">
                    <head>
                        <title>4.CI OÏRÉS DEZ PLUSORS MIRACLES QUE NOSTRE SIRE FIST PO[R] LI SAINT APOSTRE</title>
                        <abbr>$4</abbr>
                    </head>
                    <p xml:id="d007l32" n="1" rend="1">Quant li saint apostre oï ce chanter, si cominza pluz ahorer Nostre Seingnor, si proia
                    la damoizelle que encor chantast la chanson.</p>
                    <p xml:id="d007l33" n="2" rend="2">Adonc vint li boutillierz au saint apostrre pour ce qu'il ne bevoit ne ne menjoit,
                    si lle cominça mout a blaismer, et lors li dona un coup de lla paume lés la faiçe.</p>
                    <p xml:id="d007l34" n="3" rend="3">Et li apostre li dist: «Pour coi m'az tu feruz ? Li luiers t'en ssera hui renduz, si
                    que lla main de coy tu m'az feru sera aporté en ceste sale et mangniee dez chienz.»</p>
                    <p xml:id="d007l35" n="4" rend="4">Et se dist il en ebreu, si que nul ne ll'entendi, for que lla damoizelle qui llez exbanizoit
                    as taublez ciauz qui i seoient.</p>
                    <p xml:id="d007l36" n="5" rend="5">Az parolez, [cil] quil avoit feru li saint apostre vi[n]t il devant li roiz, et li
                    roiz li comanda tost a aler por plain enap d'aigue froide a lla fontaine que en un
                    vergier estoit.</p>
                    <p xml:id="d007l37" n="6" rend="6">Il corrut mout tost, et enzi com il estoit a lla fointaine, un lion vint ne ssai de
                    quel part corrant et si lle devora et but li sa[n]c de lui.</p>
                    <p xml:id="d007l38" n="7" rend="7">Et aprés ce vindrent chienz qui tout le devorent; e lli unz des chiens prist la main
                    de coi li beneoit apostre avoit esté ferus, si ll'enn aporta en ssa boche devant li
                    roi et devant tous ceus qui avec lui mennjoient, si ss'en mervoilla mout duremant,
                    car il [ne savoit] dont celle mervoille estoit venue.</p>
                    <p xml:id="d007l39" n="8" rend="8">Endementierz qu'il se mervoilloient et regardoient la main en lla boche dou chien,
                    la damoiselle gitta jus les boizines et vint corrant au saint apostre, si lli cominça
                    les piéz a baisier mout doucemant, et si disoit a haute vois: «Ou sil hom est prophete,
                    ou ill est apostre Jhesu Crist.</p>
                    <p xml:id="d007l40" n="9" rend="9">Car puiz celle hore que li seriant li feri en lla faiçe, dist ce il en ebreu: "Je ne
                    lleverai de ceste mangnier tres que a tant que je voirai [ta] main que chienz avront
                    mangnie et aportee en ceste sale".»</p>
                    <p xml:id="d007l41" n="10" rend="10">Quant li rois oï la grant noize por ceste choçe qui llevee fu enz en lle paleis et
                    l'on li ot contee com[en]t la choçe estoit alee, il comanda que hom li amoinast li
                    saint apostre.</p>
                    <p xml:id="d007l42" n="11" rend="11">Et quant il fu venuz devant auz, il le proia mout doucemant qu'il donast beneïzon a
                    lui et a ssa fille et a sson baron.</p>
                    <p xml:id="d007l43" n="12" rend="12">[Et dont le mena li rois en la chambre ou la damoisele estoit qui estoit espousee avec
                    son baron.]</p>
                    <p xml:id="d007l44" n="13" rend="13">Quant li apostrez i fu venus, il li mist sa main sor lli chief de ces deus et cominça
                    a dire : « Biaux Sire Diex, Pere pietuz, rois de toutez creaturez, qui feïst Abraam
                    et Ysaac et Jacop, donez beneïzon a ces enffanz et si lleur dones tel entendiment qu'il
                    conoissent que tu ez Diex et rois de tout li monde et sires des gens et governieres,
                    [que] quant que il [orront] a lleur profit se covoitent il a ffaire et a maintenir.</p>
                    <lb/>
                </div2>
                <div2 xml:id="d007c005">
                    <head>
                        <title>5.COMENT LI SAINT APOSTRE PRIE ET FAIT ORATION A NOSTRE SEINGNOR ET CONORTE LI ROI DE SA FILLE</title>
                        <abbr>$5</abbr>
                    </head>
                    <p xml:id="d007l45" n="1" rend="1">Sire, qui ez enlluminierez dez armes et resplendior dou Saint Experit, leur puissez
                    outroier. Amen.»</p>
                    <p xml:id="d007l46" n="2" rend="2">Et quant ill ont ce dit, il s'enn enzi de lla chambre.</p>
                    <p xml:id="d007l47" n="3" rend="3">Aprés li jouvinziaus qui la damoizelle avoit exposee [convoia l’apostre, et la ou il
                    aloit avec lui, uns granz rains pleins de dates vint en sa mein ; et si s'en ala, si
                    en fu molt liés, si retorna a la damoisele qu'il avoit novelement espousee,] qi en
                    lla chambre seoit, [si] mangierent enzemble dou fruit.</p>
                    <p xml:id="d007l48" n="4" rend="4">Et lors qu'il enn orent mangnié, grant someil leur prist, puiz s'endormirent en meizmez
                    l’ore.</p>
                    <p xml:id="d007l49" n="5" rend="5">Et songnierent un songne en tel mainiere qu'il leur senbloit que un rois atornéz et
                    vestuz dez richez vestimenz tout aovré a pierrez pretiusez si estoit en mi leu d'auz
                    et les accolloit et disoit: «Miez apostres voz [a] beneïz por ce que vos puissiéz avoir
                    part en lla parmanauble glorie.»</p>
                    <p xml:id="d007l50" n="6" rend="6">Et lorz se revillierent andui, si cominzierent li unz a ll’autre a conter ce qu'il
                    avoient veü en ll'avizion.</p>
                    <p xml:id="d007l51" n="7" rend="7">Il n’avoient pas bien leur parole devizee qant saint Thomas fu devant auz et si lleur
                    dist: «Li roiz a cui je sui, qui orendroit fu devant voz, m'a si envoié por llez [portez]
                    qui sont closez por ce que lla beneïson que je voz ai faite puisse en voz montiplier.</p>
                    <p xml:id="d007l52" n="8" rend="8">Je sai bien que vos estez virge andui.</p>
                    <p xml:id="d007l53" n="9" rend="9">Et bien saichiéz que virginitéz est raine sor toutes les virtus. De lui naissent les
                    evres par coi l'en acquiert la parmanauble glorie qui onques ne faudra.</p>
                    <p xml:id="d007l54" n="10" rend="10">Virginitéz est suer [aus] angles.</p>
                    <p xml:id="d007l55" n="11" rend="11">Virginitéz est cominçement de tous bienz.</p>
                    <p xml:id="d007l56" n="12" rend="12">Virginité est victorie contre les annemis et si est assegurançe de lla selestiauz vie.</p>
                    <p xml:id="d007l57" n="13" rend="13">Et dou cors qui n'[e]st virgez naist pullutions, et de pullutions mesfait, et de mesfait
                    naist confuzionz, et de ces evrez naissent a lla foiee enfant pour grant peril, que
                    li unz sont borgnez et les autres sont clop, et tiez i a qui naissent empiré d'aucun
                    menbre, et tel i a qui naissent par malingne expirit.</p>
                    <p xml:id="d007l58" n="14" rend="14">Et pour cez choces doit l'en mout amer virginitéz.</p>
                    <p xml:id="d007l59" n="15" rend="15">Et se vos volés la beneïsson que mi ssirez vos a envoiee par moy, et il vos fixa exlleiscier
                    parmanaublemant, si vos fera avoir vie qe ja ne faudra.»</p>
                    <lb/>
                </div2>
                <div2 xml:id="d007c006">
                    <head>
                        <title>6.COMENT LI ANGLE APPARURENT EN LLA CHAMBRE A LLI APOSTLE ET A LL'ENFANT ET A LLA DAMOISELLE</title>
                        <abbr>$6</abbr>
                    </head>
                    <p xml:id="d007l60" n="1" rend="1">Quant il oïrent ce que lli apostre leur ensseingnoit et il entendirent a cez diz mout
                    voluntiers, deus angles s'apparurent devant auz, qui lleur distrent: «Nos somez anglez
                    que Diex vos a envoiés, si noz a comandé que nos nos demostronz a vos par lla beneïzon
                    de sist apostre et que voz faitez ces conmandemenz ; et toutez proieres que vos firoiz
                    a Nnostxe Seingnor, nos li porteronz et annuntieromez.</p>
                    <p xml:id="d007l61" n="2" rend="2">Et pour ce avonz nos si amoiné li saint apostre par llez portes closez, et que il vos
                    evre les portes de vie parmanauble qui closez vos estoient.»</p>
                    <p xml:id="d007l62" n="3" rend="3">Quant ce entendirent li dui jovincel, il se laissent cheoir as piés dou saint apostre,
                    si lli distrent: «Biauz [P]ere, enssengnes nos la vie de verité si que nulle chose
                    ne faille en nos de lla science Nostre Seingnor.»</p>
                    <p xml:id="d007l63" n="4" rend="4">Li apostre leur rezpondi: «Je vendrai encore annuit a vos et si lle vos ensseingnerai
                    tout plainement.»</p>
                    <p xml:id="d007l64" n="5" rend="5">Enzint com li saint apostre leur dist, il vint et si lleur ensseingna de toutez chocez
                    la vie parmanauble, et les baptiça en ssainte eive beneoite, et puis ce departi d'aus
                    [et] de lla chité.</p>
                    <lb/>
                </div2>
                <div2 xml:id="d007c007">
                    <head>
                        <title>7.COMENT DENISE FU EVEZQUES DE LLA CHITÉ PAR LLA MAIN SAINT THOMAZ</title>
                        <abbr>$7</abbr>
                    </head>
                    <p xml:id="d007l65" n="1" rend="1">Apréz ce non [pas] granz tenz envoia li saint apostre en lla chité un suen disciple
                    qu'il avoit ordenéz a prestre, si lli comanda q'il estaublist [une] sainte ygliçe et
                    feïst faire.</p>
                    <p xml:id="d007l66" n="2" rend="2">Et il si fist enzi com li apostrez le comanda par ll'aide dez deus enfans que lli saint
                    apostre avoit bapticié, que ja avoient grant partie de lla chi[t]é a Dieu convertie.</p>
                    <p xml:id="d007l67" n="3" rend="3">Et la fu li [sieges] monzingnor saint Thomaz l’apostre, et foi et ferme creance tenue
                    trez que a hui en cestui jor. En celle ygliçe fu fait li jovincel evezque que lli apostrez
                    avoit convertiz, et estoit apellés Denize par nom, et si beneï et sagra sa feme, que
                    avoit nom Pellage, si lli mist vel sus li chief.</p>
                    <p xml:id="d007l68" n="4" rend="4">Et puis ot elle grant martire aprés la mort de ll'evesque qui cez barons avoit esté
                    pour ce qu'elle ne voloit bbaron prandre et ourer les ydles, si en hont li chief coupé
                    a la fin.</p>
                    <p xml:id="d007l69" n="5" rend="5">Et desourre sa tombe, en un maubre qui i fu mis, avoit letrez en grezoiz excriptes
                    qui disoient: SI GIST LA FEME LI EVESQUE DENIZE, QUI EST FILLE THOMAS LI APOSTRE.</p>
                    <p xml:id="d007l70" n="6" rend="6">Pour ce qu'ill est longne chose a rreconter lez miracles que il firent, ci llaironz
                    d'iaus ester et vos dironz dou beneoit apostre.</p>
                    <lb/>
                </div2>
                <div2 xml:id="d007c008">
                    <head>
                        <title>8.COMENT SAINT THOMAS VINT IN YNDIE ET DEZ MIRACLEZ QU'IL FIST POR CELLE CONTREE</title>
                        <abbr>$8</abbr>
                    </head>
                    <p xml:id="d007l71" n="1" rend="1">Quant li Yndien sorent que saint Thomas li apostrez estoit en lleur contree et que
                    il garissoit les maladez et rendoit veüe as avugles et faisoit les sorz oïr et gittoit
                    les diaublez des cors et des homes et des femes et qu'il rezuscitoit lez mors, si cuiderent
                    qu'il fust diex, si vindrent de loing et de pres toz a lui, si lli aportoient corone
                    d’or et des pierrez pretiusez et drapz fait a hor et si lle voloient vestir dez roiauz
                    vesteürez et si voloient devant lui sacrifier et veaux et moutonz auzi com a dieu.</p>
                    <p xml:id="d007l72" n="2" rend="2">Li saint apostre n'en avoit cure, ains dist au roi qui Godofre avoit nom, qui meizmement
                    li faisoit grant hounor, et si lle proia qu'il feïst lez jenz atendre qui la estoient
                    venu un moiz, trez que a tant que tuit cil de lla contree soient tuit assemblé; dont
                    a lla fin il feront ce qu'il leur ensseineroit.</p>
                    <lb/>
                </div2>
                <div2 xml:id="d007c009">
                    <head>
                        <title>9.COMENT TOUTEZ LES GENS D'YNDIE S'ASSEMBLERENT EN UN CHAMP QI GORIZ ESTOIT APELLÉZ POR OÏR L'AMONESTEMENT DOU SAINT APOSTRE</title>
                        <abbr>$9</abbr>
                    </head>
                    <p xml:id="d007l73" n="1" rend="1">Quant li .XXX. jorz furent acompli, il en i ot tant assemblé qe nus n'en ssot li conte.</p>
                    <p xml:id="d007l74" n="2" rend="2">Et li apostre leur comanda qu'il s'assemblassent en un champ lés une montangne qui
                    avoit nom Goriz.</p>
                    <p xml:id="d007l75" n="3" rend="3">Et tuit assemblerent la ou li apostre li avoit comandé.</p>
                    <p xml:id="d007l76" n="4" rend="4">Adonc comanda que toz les maladez se tornassent d'une part, dont il i ot aissiéz plainz
                    de maintes mainierez des malades.</p>
                    <p xml:id="d007l77" n="5" rend="5">Quant il furent enssemblé, li saint apostre vint en mi leu d'auz, si tendi ses mainz
                    verz li chiel, si dist: «Biaux Sire Diex, qui ex si grans qui toz li monde ne te puet
                    conprendre, et qui toute creature feïz, et governez ciel et terre, et envoiaz ton chier
                    filz Jhesu Crist en terre, qui dona a noz, apostrez, poesté que nos toz dolors curesonz
                    en sson nom, et nos dist quant que noz requerissonz son Pere en sson nom que tout nos
                    doneroit, e·nom de lui, qui tez chierz Filz est, te prionz nos que ta haute meicine
                    desciende sur cez maladez, si que as sorz soit rendue leur uïe et; as avuglez soit
                    rendue leur veüe et as clochans leur aleüre, et tuit li maus qui que il soient de leur
                    enfirmités sont chaissié de sus d'eaus, si conoissent que tu es un seul Diex, et Pere,
                    Filz et Saint Experis, et enlluminieres de toutes creatures. »</p>
                    <p xml:id="d007l78" n="6" rend="6">Quant ill ot ce dit, cil qui baptiçié estoient et croient en lla loy Nostre Seingnor
                    respondirent « Amen ».</p>
                    <p xml:id="d007l79" n="7" rend="7">Et aprés ce un petit vint une clarté grant sor aus si qu'il cuiderent que une foudre
                    et un tonoire fust cheüs sor aus, si [ju]rent tuit estendu en terre prés de moitié
                    ore de jor.</p>
                    <p xml:id="d007l80" n="8" rend="8">Et aprés ce li apostre leur dist: «Levéz trestous sus ! Car Jhesu Crist nostre Pere
                    vos est venuz visiter en gise de foudre. Saichiéz qu'il vos a trestuit sainés.»</p>
                    <p xml:id="d007l81" n="9" rend="9">Et quant li apostres ot ce dit, si sse leverent et furent trestuit sané de leur maladiex
                    et si glorifierent et loerent Nostre Seingnor et saint Thomaz li beneois apostrez.</p>
                    <p xml:id="d007l82" n="10" rend="10">Quant il furent tuit sané, si come je voz ai dit, par lla proiere de saint Thomas,
                    li saint apostre monta sur une pierre ahute por ce qu'il veïst toz ciaus qui lla estoient
                    et qu'il le puisent tut veoir, e llors comanda qu'il se tenissent tuit en pais, puis
                    parla a iciauz et si lleur di: «Vos, qui ci estes assemblés, Nostre Sire Jhesu Crist,
                    qui serf je sui, m'a a vos envoié.</p>
                    <p xml:id="d007l83" n="11" rend="11">Et si saichiéz qu'il a ces gens gariez de lur enfermités, et ne mie je. Et bien saichiéz
                    que je sui home ausint come vos estes, et si sui a vos envoiéz que vos laissiéz a aorer
                    sez fauses ymagez et si guerpissiéz les mauveisez creanses que vos tenés. Et saichiés
                    que lli dieu que vos ahorés sont sainz raisons et sains descretionz.</p>
                    <p xml:id="d007l84" n="12" rend="12">Vos devés aorer Nostre Seingnor, qui lle chiel et la terre fist, et par lles pecheorz
                    expandi son pretiuz sanc, et cure toz ciaus de leur enfirmitéz qui lle croient et veulent
                    [apeller par droite creance.</p>
                    <p xml:id="d007l85" n="13" rend="13">E vos tuit, homez et femes, et enfanz et pulcellez, et viel et jounes, et franc et
                    serf, se vos volés parvenir a vie parmanauble, si creéz primierement el Pere, qui est
                    Diex dou tot puissant et grant sur toutes creatures, et qui desor llui n'a nulle rienz;
                    en sson Fiz, Nostre Seingnor Jhesu Crist, par cui toutes chocez sont parfaites par
                    lla volunté de sson Pere, veiaublez et non voiaublez, celestiauz et terrestre;</p>
                    <p xml:id="d007l86" n="14" rend="14">et le Saint Expirit, qui est et fu sainz comincement; et qu'il troi sont en un seul
                    Dieu et une substance, avec lezquelz vos seréz se voz volés et se lui creéz fermemant,
                    si que voz ostéz la mauvaistiéz qui est en voz, et l'aorés par bone entention, et destruiéz
                    toutez les mauveisez ymages et depichiéz, et deguerpissiéz lez tenebres, et querés
                    que vos aiés la vie parmanauble.</p>
                    <p xml:id="d007l87" n="15" rend="15">[Fui]éz la mort por trover la voie. Et si voz di que vos soiéz apparoillé si que chascun
                    soit baptiçié en lle nom Nostre Seingnor.»</p>
                    <lb/>
                </div2>
                <div2 xml:id="d007c010">
                    <head>
                        <title>10.COMENT   LI   SAINT   APOSTRE   ALA EN   YNDE   LA   MAJOR   PAR   LLI COMMANDEMENT NOSTRE SEINGNOR JHESU CRIST</title>
                        <abbr>$10</abbr>
                    </head>
                    <p xml:id="d007l88" n="1" rend="1">Enssint leur dist li saint apostrre.</p>
                    <p xml:id="d007l89" n="2" rend="2">Et quant vint au dimenche aprés, si furent apparoilliéz qu'il s'en batiçierent .IX.
                    milles homes, sainz les femes et les petis enfans, et tuit crurent e·Nostre Seingnor.</p>
                    <p xml:id="d007l90" n="3" rend="3">Quant enssint fu la chose alee, li saint apostre se departi de la, si s'enn ala yn
                    Inde la Major par lla conmandement de Nostre Seingnor, et vint en une chité ou il avoit
                    un tenple ou l'on aoroit li soloi[l].</p>
                    <p xml:id="d007l91" n="4" rend="4">Quant li saint apostres vint au tenple, si trova damoisellez qui avoient arpez et bocines
                    et tanburz, et lez autrez avoient musez et chantoient et faissoient grant feste de
                    ll'image dou soleil.</p>
                    <p xml:id="d007l92" n="5" rend="5">Qant li apostrez les vit devant l'image, et si dist: «Diaubles, qui habite[s] en cez
                    ymagez et qui dones rezponz a cez folles genz qe [tu deçoiz], qu'il voient l'image
                    et ne te voient pas, je parole a toi et si tte conjur, de part Nostre Seingnor Jhesu
                    Crist que li juif cruzifierent, que tu isses de ceste ymage et si ssoies devant moy
                    tout coy si que je te voie et faiçe ce que je te conmanderai.»</p>
                    <p xml:id="d007l93" n="6" rend="6">A cest mot li diaubles inzi [de l'ymage] et si fu devant l'apostre si qu'il seul le
                    veoit et nus autres ne lle veoit.</p>
                    <p xml:id="d007l94" n="7" rend="7">Et lors parlla li saint apostre et si dist au diauble: «Je croi et aor Nostre Seingnor
                    Jhesu Crist, [a cui] je veil atraire ces jenz.</p>
                    <p xml:id="d007l95" n="8" rend="8">[Et lors que] je serai aginoillléz et je te conmanderai debrizier lez ymages, je proierai
                    Nostre Seingnor qe il t'envoie son angle, qu'il te faiçe lier et envoier en abissme,
                    et si te comant que tu brisez l'ymage et li temple.»</p>
                    <p xml:id="d007l96" n="9" rend="9">Li diauble rezpondi a ll'apostre [et li dist: «Apostres] Nostre Seingnor, je te pri
                    que tu ne m'envoiez paz enn abisme, mais laissiez moi tuer tuit [cil] qui sont en cist
                    temple.»</p>
                    <p xml:id="d007l97" n="10" rend="10">Li apostrez li respondi: «Je te comant, en lle nom Nostre Seingnor Jhesu Crist, que
                    tu ne nuizes a nul home for a ceste folle ymage. Lorz que je m’engenoillerai a terre,
                    garde qu'elle soit debrisiee.»</p>
                    <p xml:id="d007l98" n="11" rend="11">Et enzi parlloit li apostre au diauble en hebreu lingagne, si que nuz ne ssavoit a
                    cui il parlloit ne [que] il disoit.</p>
                    <lb/>
                </div2>
                <div2 xml:id="d007c011">
                    <head>
                        <title>11.COMENT LI SAINT APOSTRE FIST DEBRISIER L'YMAGE ET LI TEMPLE AU DIABLE</title>
                        <abbr>$11</abbr>
                    </head>
                    <p xml:id="d007l99" n="1" rend="1">Dont s'en torna li saint apostre devers li roi et si lli dist: «Sire rois, ore exgardés!
                    Voz dites que vostre [diex] ne fu onquez vaincuz, et si lle tesmongnent voz et vostre
                    gent qui lli juif ochistrent li mien Dieu.</p>
                    <p xml:id="d007l100" n="2" rend="2">Et de ce voirois vos la verai proveanze. Et si ssaichiéz bien que ce sil qui en vostre
                    dieu maint et habite ne lla debrise toute voient voz ielz et destruit pour ce que
                    je apellerai li [m]ien Dieu Jhesu [C]rist, je li haoreray et si ferai a llui sacrrifiçe;</p>
                    <p xml:id="d007l101" n="3" rend="3">et [se] ce est choce qu'il soit conbrizie et destruite si que tu lle voiraz, ill est
                    bien drois que tu deguerpissoiez les faucez creancez et te tienz a lla verai. »</p>
                    <p xml:id="d007l102" n="4" rend="4">Adonc li rezpondi li roi a ll’apostre : « Ill n'est pas drois que tu soiez si hardiz
                    que tu m'oisez arreizner de tel par[t]ison. Et ce c'est chose que tu n'ahores et sacrifies
                    a nos diex, je te firai destruire.»</p>
                    <p xml:id="d007l103" n="5" rend="5">Li saint apostre li rezpondi au roi: «Ore exgarde que je ahore non pas ta ymage, si
                    n’ahor pas ne lli hor ne lli argiant qui i est, mes Nostre Sire Jhesu Crist li mien
                    Dieu. Et je te comant, diauble qi ex en celle ymage, que tu lla debrisez voiant li
                    roi et voiant toz ceuz qui i sont, si garde que home n'i ssoit bleichié ne chassé.
                    »</p>
                    <p xml:id="d007l104" n="6" rend="6">Tantost com ill ot ce dit, l'ymage qui la estoit grant et formee fu ssi brissiee et
                    aleea a nnoiant com une piece de cere qu ill eüst gitté en un grant feu.</p>
                    <p xml:id="d007l105" n="7" rend="7">Qant ce virent li prestre et li diacre qui au temple estoient, si cominzierent a crier
                    et a braire.</p>
                    <p xml:id="d007l106" n="8" rend="8">Li evesque de lla chité, qui meistre estoit de leur loy, fu mout corruchiéz et dolanz.</p>
                    <p xml:id="d007l107" n="9" rend="9">Li evesquez meissmes prist une expee, si en feri le saint apostrre parmi lez costez
                    et puis li dist : « Je vengierai lez hontez et lez outrages que tu az faites a mon
                    diu. »</p>
                    <lb/>
                </div2>
                <div2 xml:id="d007c012">
                    <head>
                        <title>12.COMANT LI SAINT APOSTRE REÇUT SA PAISSION POR NOSTRE SEINGNOR</title>
                        <abbr>$12</abbr>
                    </head>
                    <p xml:id="d007l108" n="1" rend="1">Donc leva grant noisse au temple et grant sodutionz.</p>
                    <p xml:id="d007l109" n="2" rend="2">Et li roiz s'enfui dou temple par la grant noise que li pueplez faisoit, car la grengnor
                    partie [du pueple crioit et] disoit que l’en qeïst li evezques qui avoit ce fait et
                    qui avoit tué li saint apostre et [si l'ardist] l'on tout vif.</p>
                    <p xml:id="d007l110" n="3" rend="3">Maiz il estoit departiz dou temple.</p>
                    <p xml:id="d007l111" n="4" rend="4">Donc fu priz li corz dou saint apostre, si ll’en porterent sez dezsciplez a grant
                    proceission a une ygliçe qui estoit faite e·lle nom Nostre Seingnor por coy loi exaussier
                    avoit mort receüe, et illec enssevellirent li cors et airomatiçerent [et] l'enfoïrent
                    si hautement com l'en doit faire corz d'apostre.</p>
                    <p xml:id="d007l112" n="5" rend="5">Et la ou il fu enfoïz avienent maint biauz miraclez, car maint malade i furent gariz
                    de leur enffermités et diaublez chaissiéz de maint corz d'omes et de femez, et treztuit
                    cil qui i aloient estoient gari des quelz enfirmitéz qu'il avoient.</p>
                    <lb/>
                </div2>
                <div2 xml:id="d007c013">
                    <head>
                        <title>13.DES MERVOILLES QUE LI CO[R]Z DOU SAINT APOSTRE FAIT</title>
                        <abbr>$13</abbr>
                    </head>
                    <p xml:id="d007l113" n="1" rend="1">Enssint fina li saint apostrez com je vos ai dit et conté, et est laissuz en parmanauble
                    joie avec cellui par cui loi exauzier et croistre il souffri paission.</p>
                    <p xml:id="d007l114" n="2" rend="2">Et la nos doint parvenir cil qui nos fist et forma. Amen.</p>
                    <lb/>
                    <p xml:id="d007l115" n="3" rend="3">Apres grant piece, cil de Tyr repairierent de Perce la ou li·npereor de Rome Alixandre
                    les avoit envoiéz; et en lleur revenue il comanderent au roi qu'il envoiast a ceus
                    qui avoient li cors dou beneoit apostre en lieux eglyse et qu'il le rendissent, si
                    ll’enporteroient a lla chité qui avoit nom Edise.</p>
                    <p xml:id="d007l116" n="4" rend="4">Et cil ne ll'oserent contre dire, ainz en fu portez li beneois apostre fors d'Ynde
                    la ou il avoit esté martirés et fu miz en lla chité qui avoit nom Edisse, et la fu
                    poséz en un vaissel d'argent.</p>
                    <p xml:id="d007l117" n="5" rend="5">Et bien saichiéz que en celle chité n'i puet vivre herite ne juif ne home qui ahore
                    les fauces ydles.</p>
                    <p xml:id="d007l118" n="6" rend="6">Et meizmement les estranges gens ni ss'i porront envaïr ni assaillir, puis que Agaries,
                    [qui rois] estoit [de la] chité, reçut les letrez et lez prist qui estoient excriptez
                    de lla main Nostre Seingnor.</p>
                    <p xml:id="d007l119" n="7" rend="7">Et ces letres lisoit un enfant suz la porte de lla chité qant estrange gent I’avoient
                    aissise, [et si tost come ele estoit leüe, cil qui l’avoient aissise] queroi[en]t
                    pais ou il s'enfuioi[en]t par lles saintes paroles et proierez dou saint apostre,
                    qui la coste dou Sauveor tochast a sson doy et si dist: «Tu es miez Sires et mes Diex»,
                    a cui nos devons rendre graices et querre pardon de nos pechiéz. Et il, qui souverain
                    Pere est de toutes creatures, noz doint que nos puissonz pervenir a lla sainte [joie]
                    dou saint apostre et estre en ssa destre partie en parmanauble vie, qui vit et rengne
                    par tot li siecle. Amen.</p>
                    <lb/>
                </div2>
            </div1>
            <div1 xml:id="d008" type="section">
                <head>
                    <title>8</title>
                    <abbr>8</abbr>
                </head>
                <div2 xml:id="d008c001">
                    <head>
                        <title>1. CI COMINCE LA VIE MONSSINGNOR SAINT PHYLIPPE</title>
                        <abbr>$1</abbr>
                    </head>
                    <p xml:id="d008l1" n="1" rend="1">Douce choce est et bone a hoïr parller des hevres Nostre Seingnor et des vies et des
                    paissions des sainz apostres.</p>
                    <p xml:id="d008l2" n="2" rend="2">Pour ce voil je dire et raiconter de monzingnor saint Filippe l’apostre, coment il trezpaissa
                    de ceste siecle en lla vie parmanauble.</p>
                    <p xml:id="d008l3" n="3" rend="3">.Xx. anz aprés l'asention Nostre Seingnor Jhesu Crist, qu i monta au ciel voiant tous
                    ces apostrez, missire saint Filippe, qui en lle nom Nostre Seingnor preichoit a touz
                    ceus qui ne lle croient la ou il venoit, et il vint enn une [terre] qui Si[tth]e ert
                    apellee, et la cominça il a preichier li saint Evangile as gens qui estoient de male
                    creance. La le pristrent cil dou païs et si lle moinerent a force enz li temple devant
                    l’ymaige de leur dieu, si voloient qu'il ahorast et sacrifiast.</p>
                    <p xml:id="d008l4" n="4" rend="4">Et la ou il estoient tuit devant celle ymage, qui grant estoit et formee, un serpant
                    grant et mervoillus sailli so[z] celle ymage, si feri si lli evezque de leur loy, qui
                    le feu tenoit dont l'en devoit faire li sacrifiçe, et si ll’ochist devant l'ymage.</p>
                    <p xml:id="d008l5" n="5" rend="5">Apréz feri il deuz auz homes de lla terre, qui a lleur genz faisoient tenir saint Phylipe,
                    si qu'il cheïrent mort devant tout li pouple.</p>
                    <p xml:id="d008l6" n="6" rend="6">Et tuit cil qui au temple estoient, de lla halaine dou serpant furent si malades et
                    si plainz des grans enfermitéz que par un poi qu'il ne moroient.</p>
                    <lb/>
                </div2>
                <div2 xml:id="d008c002">
                    <head>
                        <title>2.COMENT SAINT PHYLIPE AMONESTA LI POUPLE, ET DEZ MERVOILLES QUE DIEX FIST POR EUZ</title>
                        <abbr>$2</abbr>
                    </head>
                    <p xml:id="d008l7" n="1" rend="1">Donc cominza a dire saint Phylippe li beneoiz apostre: «Vos tuit qui ceienz estez, entendés
                    ma parole et creéz mon consseil, et si saichiéz que vos ravroiz toutez vos saintéz et
                    sil meizmes qui mort sont resusciteront.</p>
                    <p xml:id="d008l8" n="2" rend="2">Si vos di encore que li serpant qui si vos tormente n'oseroit ci demorer, ainz en iert
                    chaissee par lli nom Nostre Seingnor, que je croi et ahore.»</p>
                    <p xml:id="d008l9" n="3" rend="3">Donc li respondirent a une vois: «Biaus sire, enssengnes nos sainz tarjançe qe nos fironz.»</p>
                    <p xml:id="d008l10" n="4" rend="4">Saint Phylipe leur dist: «Gittéz jus celle fauze ymage que vos au[r]és et si lla conbriziés
                    toute en piecez; e lla ou elle est mise, si metéz la cruis Jhesu Crist et si ll’ahorés,
                    et enssi porrois avoir sainté.»</p>
                    <p xml:id="d008l11" n="5" rend="5">Cil qui soustenoient les grans doulors des granz maladiez comincierent a crier et a
                    dire: «Biaus sire, dones nos tant de virtu et de sainté que nos ce puissonz faire,
                    et noz te dissonz que nos gitterons jus sist dieu qui Mars est appelléz et si creironz
                    ce que tu nos diraz.»</p>
                    <p xml:id="d008l12" n="6" rend="6">Donc comanda li saint apostre que pais fust faite, et lors si parlla en sseste mainiere:
                    «Sarpant, je te conjur et comant, en lle nom Nostre Seingnor Jhesu Crist, que tu departez
                    de ci et si t'en va au disert on nuz hom non habite, et si ne nuissez en ta vie a nulle
                    choce ne a nnulle creature qui ait vie huma[ine].»</p>
                    <p xml:id="d008l13" n="7" rend="7">Qant li serpant oï parller li saint apostre, il se departi devant lui mout issnellement,
                    et si ne ssot nuz qu'il devint, mais puis ne ss'apparut ne a home ne a feme.</p>
                    <p xml:id="d008l14" n="8" rend="8">Et li saint apostre resuscita en lle nom Nostre Seingnor Jhesu Crist le fiz de lle
                    evezque et les .II. auz homes qui mors gisoient en mi li temple, et toutez lez gens
                    qui maladez estoient par lle venin dou serpans gari il.</p>
                    <p xml:id="d008l15" n="9" rend="9">Et pour ce tous li pueples qui ll’estoient sivoient li beneoit apostre et si lle voloient
                    ahorer, qu'il quidoient qu'il fust dieu.</p>
                    <p xml:id="d008l16" n="10" rend="10">Maiz il leur ensseingna tout un anz qu'il fu avec auz que il devoient croire, et coment
                    Nostre Seingnor Jhesu Crist socorrut li monde qui perdus estoit par ssa venue, et coment
                    il fu néz de lla Virge Marie, et coment il soufri mort, et coment il fu enssevelliz
                    et mis en ssepouture, et coment il rezuscita au tierz jor, et coment aprés sa resuscitation
                    il enssengna a ssez apostrez ce qu'il leur devoit ensseingner devant sa sainte paission,
                    et coment il monta au siel devant touz ces apostrez si qu'il le virent, et coment il
                    leur envoia li Saint Experit en iauz qu'il leur avoit promiz, et coment li Saint Experit
                    desciendi en gise de feu desus les apostres, et coment il leur avoit ensseingnie la
                    parole de tous lingagez;</p>
                    <p xml:id="d008l17" n="11" rend="11">si lleur dist que de celle conpangnie estoit il la envoiéz pour faire savoir qu'il
                    ahoroient maint diex et tenoient fause creance. Et adonc si i ot mout de batiçiéz.</p>
                    <p xml:id="d008l18" n="12" rend="12">E lli saint apostrre i fist ygliçe faire par plusors foiz et leus, et si mist evezques
                    en lla contree et fist ordiner prestrez et clers et diacres si come droiture est en
                    lla loy cristiene.</p>
                    <lb/>
                </div2>
                <div2 xml:id="d008c003">
                    <head>
                        <title>3.ENCORE DE LA VIE DOU SAINT APOSTRE ET DEZ EVREZ Q'IL FIST</title>
                        <abbr>$3</abbr>
                    </head>
                    <p xml:id="d008l19" n="1" rend="1">Quant ill ot enzi converti la terre de Zi[tth]e, si i revint enn Aizie, [en] une contree
                    que l'en appelloit Geropoli.</p>
                    <p xml:id="d008l20" n="2" rend="2">Et la havoit moutez gens qui disoient que Diex n'estoit pas néz de lla Virge Marie,
                    et de lla les chaissa touz li beneoiz apostres et converti a verai loy par toute la
                    contree, et par llez chités fist yglicez faire et evezquez i mist et touz hordrez de
                    sainte Ygliçe.</p>
                    <p xml:id="d008l21" n="3" rend="3">Et si avoit .II. fillez mout bellez et mout saintez pour cui Nostre Sirez fist puiz
                    maintez bellez miracles, et convertirent mai[n]tez belles virgez qui sse mistrent a
                    lla loy dou Crietor toutez leur viez.</p>
                    <p xml:id="d008l22" n="4" rend="4">Li saint apostre manda devant lui tous les evezquez et lez prestres et les clers des
                    chitéz d'entor lui .VII. jorz devant sa mort et leur dist:</p>
                    <lb/>
                </div2>
                <div2 xml:id="d008c004">
                    <head>
                        <title>4.COMENT LI SAINT APOSTRE REÇUT PASSION</title>
                        <abbr>$4</abbr>
                    </head>
                    <p xml:id="d008l23" n="1" rend="1">«Nostre Sirez m'a comandé que je soie encore .VII. jorz en ceste vie.</p>
                    <p xml:id="d008l24" n="2" rend="2">Mi biauz frere, souviengne vos de lla doctrine et de lla loy Nostre Seingnor, si lla
                    tenez fermemant. Car bien saichiés qu'il aemplira ce qu'ill a dit et promis, si coronera
                    sainte Yglice.»</p>
                    <p xml:id="d008l25" n="3" rend="3">Et la ou li apostrez li disoit tiez choces et pluzors autrez et anmonestoit, a chief
                    de .VII. jorz, si com il avoit dit et bien le savoit, s'enn ala il a Nostre Seingnor
                    la ou il parlloit mout bellement encore a ssez disciplez et leur amonestoit encore
                    la sain[te v]ie de salu.</p>
                    <p xml:id="d008l26" n="4" rend="4">Il avoit qatreXX anz et .VII. quant il se parti de ceste siecle.</p>
                    <p xml:id="d008l27" n="5" rend="5">En celle chité meismez fu son corz enfoï.</p>
                    <p xml:id="d008l28" n="6" rend="6">Et aprés non ssai quanz ans deus saintes virges, qi ces fillez estoient, furent enfoïez
                    en celle ygliçe, la ou li cors dou beneoit apostre qui Phylipe avoit nom gisoit, une
                    a destre, une autre a ssenestrre.</p>
                    <p xml:id="d008l29" n="7" rend="7">Tant deservirent en leur vie par bones evres que maint miracle fait Nostre Sires en
                    terre por aus, et leur armes sont en parmanauble glorie avec les sainz apostrez.</p>
                    <p xml:id="d008l30" n="8" rend="8">Et la nos doint parvenir cil qui vit et rengne par tous les sieclez dez siecles. Amen.</p>
                    <lb/>
                </div2>
            </div1>
            <div1 xml:id="d009" type="section">
                <head>
                    <title>9</title>
                    <abbr>9</abbr>
                </head>
                <div2 xml:id="d009c001">
                    <head>
                        <title>1. CE EST LA VIE ET LA PAISSION SAINT JACQUE LI PETIT</title>
                        <abbr>$1</abbr>
                    </head>
                    <p xml:id="d009l1" n="1" rend="1">En cel tens qe li saint apostre preichoient et annutioient li saint Evangile par le
                    monde et la loy Nostre Seingnor par toutez terrez, saint Jacque, qui estoit apellee
                    Juste par so[r]nom, estoit demoréz en lla terre de Jerusalem et si annuntioit la sainte
                    loy et si esauzoit sainte Cristientéz et sainte Ygliçe.</p>
                    <p xml:id="d009l2" n="2" rend="2">Et sil meissmez saint Jaqe iert apostre Nostre Seingnor, et si ne fu pas sil Jaquez
                    que Nostre Seingnor envoia en Galice.</p>
                    <p xml:id="d009l3" n="3" rend="3">Mais plusors Jacques estoient, maiz sist fu sains tres que il fu au ventre sa mere,
                    ni onques n'en but de boire qui onquez poïst enivrer, ni onquez ni fu bangiéz ni lavez
                    ni tondus.</p>
                    <p xml:id="d009l4" n="4" rend="4">A lui seul, por ce qu'ill estoit si proudome et si justez, [loisoit il] aproichier a
                    sacrreire — ce est en leu ou li corz Nostre Seingnor estoit —, ne onquez ne vesti draps
                    de laine, ainz avoit vest[eüre] d'un b[l]anc [sy]doine ill estoit touz tens au temple
                    Nostre Seingnor enn oraisonz, que Damedieu feïst pardon de leur peichiéz au pueple,
                    et si estoit tant an ginoillonz qu'il lez avoit touz plainz de gallez, car il ne ss'ostoit
                    onques de horaizions.</p>
                    <p xml:id="d009l5" n="5" rend="5">Et pour ceste choce estoit ja appellés justez et garnnissement de pouple et de droiture.</p>
                    <p xml:id="d009l6" n="6" rend="6">Li herite qui errent en lla chité li demanderent quel choce ce estoit par coy l'on porroit
                    venir a Nostre Seingnor ; et il leur respondi que ce ert li sauvierez de toutez creatures.</p>
                    <p xml:id="d009l7" n="7" rend="7">Et li plusors creoient par llui que Jhesu Crist estoit fiz Dieu.</p>
                    <p xml:id="d009l8" n="8" rend="8">Et tiez i avoit qui onquez ni voustrent croire ne qu'il fust rezuscitéz ne que il [rendist]
                    a ciascunz selonc sez evres.</p>
                    <p xml:id="d009l9" n="9" rend="9">Et sil qui i croient, ce fu par monsingnor saint Jacque li apostre.</p>
                    <p xml:id="d009l10" n="10" rend="10">Et quant ill ot mout convertiz dez haus et dez bas, li evequez [et] li fariceu s'assemblerent
                    et distrent: «Petit faut que tuit cil de ceste contree croient que Jhesu Crist soit
                    fiz de Dieu.»</p>
                    <lb/>
                </div2>
                <div2 xml:id="d009c002">
                    <head>
                        <title>2.COMENT LI EVESQUES ET LI FARISEU PARLLOIENT ENTR'AUZ CONTRE SAINT JAQE</title>
                        <abbr>$2</abbr>
                    </head>
                    <p xml:id="d009l11" n="1" rend="1">Quant ill orent ce dit, si vindrent a monzingnor saint Jacque, si lli distrent: «Biauz
                    sire, saint home et juste, nos te prionz que au jor de sainte Pasque parole a ceuz
                    qui ci s'assenbleront de Jhesu Crist, et si llez ennorte qu'il tienngnent la loy.</p>
                    <p xml:id="d009l12" n="2" rend="2">Car cil de ceste chité ni sseront tant soulemant, maiz cil des lointainez contreez
                    s'i assembleront, et noz somez tuit a toi et a toy volomez croire.</p>
                    <p xml:id="d009l13" n="3" rend="3">Et saichiez qe noz te porteronz tezmoing de ce que tu diras autant com li pueples,
                    car nos savons bien que tu es droituriéz et justez.</p>
                    <p xml:id="d009l14" n="4" rend="4">Pour ce te prions nos que tu paroles au pueple Jhesu Crist, que il ne vaise contre
                    loy, et nos hobeïssonz a ton conmandement.</p>
                    <p xml:id="d009l15" n="5" rend="5">Et si volonz que tu montez enn haut leu ci que tuit cil qui i vi[e]ndr[o]nt te voient
                    et oient tez paroles, car toutes mainierez dez gens s'assembleront a sseste feste,
                    non pas li [juis] tant soulemant maiz li [ssarrazin] avec.»</p>
                    <lb/>
                </div2>
                <div2 xml:id="d009c003">
                    <head>
                        <title>3.COMENT SAINT JACQUE PREICHOIT LA PAROLE JHESU CRIST AU TEMPLE OU TOUTEZ GENS ESTOIENT ASSEMBLÉ</title>
                        <abbr>$3</abbr>
                    </head>
                    <p xml:id="d009l16" n="1" rend="1">Quant ce orent dit [et] la haute feste fu venue, si mistrent saint Jacque sus la porte
                    dou temple et puis li comincierent a dire a haute voiz et a crier: «O! tu, tres saint
                    home a ccui nos devonz tuit hobeïr, anonçe nos [et di] quel choce est de la loy pour
                    ce que cist pueplez peüst croire en Jhesu Crist qui fu crucifiez.»</p>
                    <p xml:id="d009l17" n="2" rend="2">Quant saint Jaque ot achaizon de parller, si cominça a crier a tout li pouple a haute
                    vois, car mout avoit grant assemblee entor lui: «Vos, homes de lla lingnee de Israhel,
                    je sui ci montez enn haut que je diz et tesmoing li voir Jhesu Crist de Nazareth, que
                    lli juif crucifierent et disoient qu'il estoit enchantierez et non pas fis de Dieu
                    veraiment, qui est veraiz Diex ançois que li ciel et la terre fust, et nés de lla beneoite
                    Virge, qui ert de lla lingnee Davit, desoz li pooir Herodez, et qui soufri mort en
                    lla croiz desoz la seingnorie Pilate qui prevoz estoit, et si rresuscita au tierz jor
                    da mort a vie, et si dona poesté a nnoz, qi sez disciplez somez, dez avugles enlluminer
                    et les diaublez chaichier des cors dez homez et de gerir lez maladez de leur enfirmités
                    et des morz rezusciter a vie.</p>
                    <p xml:id="d009l18" n="3" rend="3">Il noz encengna tout ce qu'il nos avoit devant sa paission demostré.</p>
                    <p xml:id="d009l19" n="4" rend="4">Il nos moustra les plaiez qu'il avoit soufertes en lla cruiz, et si nos dist qu'il
                    monteroit [es ciaus a] son Pere et que noz, que si disciplez estions, en sserie[n]z
                    dolans; mais il nos [conmanda] que nos laissonz la tristese et si noz dist que nos
                    ne devons pas [dolor] demener [mes] joie, car il aloit a sson saint Pere au ciel, et
                    de la nos envoieroit il li Saint Experit qui nos rempliroit de toutez sciencez.</p>
                    <p xml:id="d009l20" n="5" rend="5">Aprés .XL. jorz qu'il rezuscita, monta au ciel si que nos tuit le veïmez, et la ou
                    noz [nos] merveillomes et exbaïsmez de ce qu'il s'enn aloit enzi, deus anglez s'apparurent
                    a noz, qui noz distrent: «Jhesu, qui de ci s'en va au ciell et [est] departi de vos,
                    et enzint revendra il com voz l'en veéz aler.»</p>
                    <p xml:id="d009l21" n="6" rend="6">Non pas aprés ce mout de jorz que nos estionz enssemble, si enssengnamez nos au pueple
                    que Diex estoit nés veraiment en terre et venuz de Dieu son chier Pere.</p>
                    <p xml:id="d009l22" n="7" rend="7">Lors desciendi li Sainz Experiz sor nos enzint com lumiere et si noz exprist de za
                    graice que nos seümez toz lingagez et cominzamez a lloer Nostre Seingnor en toz lingagez
                    dez gens qui i estoient assemblé.»</p>
                    <lb/>
                </div2>
                <div2 xml:id="d009c004">
                    <head>
                        <title>4.COMENT SAINNT JACQUE REÇUT PAISSION</title>
                        <abbr>$4</abbr>
                    </head>
                    <p xml:id="d009l23" n="1" rend="1">A ce que li saint apostre parlloit aussint au pueple et li pouple l'ooit voluntierz,
                    il comincierent a lloer Nostre Seingnor et cominçierent a dire: «Loe[n]gne soit a toi,
                    Osanna filii David, qui ez de lla lingnee David!»</p>
                    <p xml:id="d009l24" n="2" rend="2">Donc cominçierent a dire li farizieu et li juif entr'auz: «Cist maux hom nos toudra
                    toute nostre loy par li tesmoing qu'il noz porte de Jhesu Crist.</p>
                    <p xml:id="d009l25" n="3" rend="3">Mes bottons le aval, si que lli autre enn aient peor, et si ne croiront pas ce qu'il
                    leur a dit.»</p>
                    <p xml:id="d009l26" n="4" rend="4">Quant ill orent ce dit, il cominzierent a crier a haute voiz: «Jacque, qui apostre
                    iert apellés, medist.»</p>
                    <p xml:id="d009l27" n="5" rend="5">Et donc reinplirent il l'Ezcriptures, qui dist au Livre de Sapiençe: <emph style="font-style:italic">{{Auferamus
                    iustum quia inutiliz est nobiz;}}</emph> ce est a dire: «Hostonz li justez [d’]entre
                    nos, car il ne nos est pas profitauble.» Donc vindrent li fariseu a lui et si lli distrent:
                    «Nos te prions que tu ostes au [pue]ple li error qu'il avoient de Jhesu Crist, et qe
                    tu leur as raempli.»</p>
                    <p xml:id="d009l28" n="6" rend="6">Et saint Jacque leur respondi et leur dist: «Je li ai la verité moustree et l'error
                    tollue.»</p>
                    <p xml:id="d009l29" n="7" rend="7">Et quant ill ot ce dit, il le pristrent et le botterent aval.</p>
                    <p xml:id="d009l30" n="8" rend="8">Et quant il vint a terre, il n'ot point de mal; et li fariseu cominçierent a crier
                    et a dire: «Lapidons Jacque, que nostre loy destruit!»</p>
                    <p xml:id="d009l31" n="9" rend="9">Et lors l’acuillirent et cominçierent a rruer pierrez.</p>
                    <p xml:id="d009l32" n="10" rend="10">Et la ou il le lapidoient enzi, il s'en torna sor sez ginoux et cominça a dire: «Sire
                    Dieu, je te pri que tu lleur pardons, car il ne ssevent qu'il font.»</p>
                    <p xml:id="d009l33" n="11" rend="11">Et la ou il prioit ce et il li destringnoient a lla mort, li unz d’aus cominça a braire
                    et a dire: «Biaux seingnors, hostéz vos, car voz ne ssavés que vos faitez. Car sil
                    saint home que vos lapidés, si prie por vos.»</p>
                    <p xml:id="d009l34" n="12" rend="12">Uns des fariseu que li saint apostre aidoit a lapider fu mout corruichiéz de ce que
                    cil dist, si prist une perche de un fol[on] qu'il trova en mi la voie, si en feri li
                    apostre parmi la teste si que il l'esciervella treztuit.</p>
                    <p xml:id="d009l35" n="13" rend="13">Qant ce vit li pueplez qui illuec estoit assemblés, ciaus qui avoient ce fait si llez
                    voustrent prendre, mais il s'enfuirent si qu'il ne porent estre con[s]eüz ne pris,
                    car mout voluntierz les eüssent retenu et pris.</p>
                    <p xml:id="d009l36" n="14" rend="14">Lors vint touz li pueples qui lla estoient assemblez au cors de saint Jacque l'apostre,
                    si ll'ensevellirent et l'enfoïrent a mout trez grant hennor joste li temple, si crurent
                    treztous e·Nostre Seingnor Jhesu Crist.</p>
                    <p xml:id="d009l37" n="15" rend="15">Et en zil leu ou il fu enfoïz est il ahoréz et servis dez isel tens qu'il reçut paission
                    tres que a hui en ceste jor.</p>
                    <p xml:id="d009l38" n="16" rend="16">Et est l'arme de llui en lla conpangnie Nostre Seingnor Jhesu Crist, et la ou noz moine
                    li Sires en cui [nom] li beneoiz apostres reçut paission, qui vit et rengne par touz
                    lez sieclez des sieclez. Amen.</p>
                    <lb/>
                </div2>
            </div1>
            <div1 xml:id="d010" type="section">
                <head>
                    <title>10</title>
                    <abbr>10</abbr>
                </head>
                <div2 xml:id="d010c001">
                    <head>
                        <title>1. SI COMINCE LA VIE MONSSINGNOR SAIN JACQUE DE GALICE</title>
                        <abbr>$1</abbr>
                    </head>
                    <p xml:id="d010l1" n="1" rend="1">Aprés li jor de lla sainte Peintecoste, que li Sains Experis desciendi sur lles apostrez
                    et que No[st]re Sire leur ot enssengné touz les lingnagez et leur hot comandé qu'il
                    alaissent preichier li saint Evangile por tout li monde, missire saint Jacque fu envoié
                    en Galice par li anuntiement dou Saint Experit.</p>
                    <p xml:id="d010l2" n="2" rend="2">Et la converti il les gens de lla contree a lla loy et a lla foy Nostre Seingnor Jhesu
                    Crist.</p>
                    <p xml:id="d010l3" n="3" rend="3">Et quant il les ot convertis et faitez maintez bellez yglisez, si s'en vint en lla terre
                    de Jerusalem et de Samarie.</p>
                    <p xml:id="d010l4" n="4" rend="4">Sil Jacque fu frere saint Johan li Evangeliste.</p>
                    <p xml:id="d010l5" n="5" rend="5">Et quant il fu venus en lla terre de Judee, si aloit par llez sinagoges des juis, si
                    lleur mostr[oi]t lez saintes Excripturez que li prophetez avoient dites [et] que Nostre
                    Sirez les avoit raemplis.</p>
                    <p xml:id="d010l6" n="6" rend="6">En celle terre avoit un enchanteor qui mout savoit d'art de diauble, et qui enchantierz
                    estoit.</p>
                    <p xml:id="d010l7" n="7" rend="7">Cil envoia un sien disciple, qui avoit nom Phyletus, encontre monzingnor saint Jacque,
                    et si disoit que Jhesu de Nazareth n'estoit pas filz dou verai Dieu.</p>
                    <p xml:id="d010l8" n="8" rend="8">Saint Jacque li beneoit apostre, qui avoit fiance en lli Ssaint Experit trovee, faisoit
                    par raisson et par verité qanque il tezmongnoient par menzongne.</p>
                    <lb/>
                </div2>
                <div2 xml:id="d010c002">
                    <head>
                        <title>2.COMENT LI BENEOIT APOSTRE DEZPUTA CONTRE FILETUS ET COMENT FILETUS TORNA A SSON MEISTRE</title>
                        <abbr>$2</abbr>
                    </head>
                    <p xml:id="d010l9" n="1" rend="1">Quant Filetus vit qu'il ne porroit vaincre li saint apostre, si torna a sson maistre,
                    qui avoit nom Ermagonie, et si lli dist qu'il ne pooit en nulle mainiere vaincre ne
                    surmonter Jacque li apostre «qui se fait serf Jhesu Crist de Naçareth.</p>
                    <p xml:id="d010l10" n="2" rend="2">Et si ssaichiéz que je le vi chaichier llez diaubles des cors dez méz homes, et allumoit
                    les avugles et sanoit les lepros. Et si me distrent cil qui estoient mi trez chier
                    ami qu'il li avoient veü rezusciter les morz. Et que diroie je plus?</p>
                    <p xml:id="d010l11" n="3" rend="3">Il [s]ait toutes lez Excriptures par cuer, par coi il mostre qu'il n'est autre filz
                    de Dieu que cil qui le juif cruzifierent. Mes or creéz mon consseil, si venez a lui
                    et si lli criez pardon dez voz mesfais.</p>
                    <p xml:id="d010l12" n="4" rend="4">Et se vos ce non faites, je vos di bien que voz enchantemenz ne vos vaudront rienz.
                    Et si ssaichiéz bien que je repairerai a lui et si firai se je puis e·nulle mainiere
                    que je serai de sez disciplez.» Ermogenes, [quant il] entendi ce, si enn ot mout grant
                    duel.</p>
                    <p xml:id="d010l13" n="5" rend="5">Et lors atorna tel Filetum par sson enchantement qu'il ne sse pooit movoir.</p>
                    <p xml:id="d010l14" n="5" rend="5">Et lors si lli cominça a dire: «Or voirons nos se tez Jacques te vendra desllier de
                    ces lie[n]s!»</p>
                    <p xml:id="d010l15" n="6" rend="6">Qant Phyletus vit qu'il estoit enzi atornés qu'il ne sse pooit movoir, il prist un
                    suen filz qu'il avoit, si ll'envoia por monzingnor saint Jacque li apostre qu'il venist
                    a llui.</p>
                    <p xml:id="d010l16" n="7" rend="7">Li apostrez dist a ll'enfant qu'il n'iroit paz, ainz preïst ce q'il li charjeroit,
                    si lle portast a sson pere.</p>
                    <p xml:id="d010l17" n="8" rend="8">Lors li·nvoia une affoubleüre qu'il avoit affoublee, et quant i l'avroit affoublee,
                    si lli dist qu'il deïst cez vers dou Sautire: «Diex Jhesu Crist» <emph style="font-style:italic">{{Dominus
                    erigit helysos et solvit conpeditos.}}</emph></p>
                    <p xml:id="d010l18" n="9" rend="9">Ce est a dire: «Nostre Sire Jhesu Crist adreice ceus qui ne puent aler et si desllie
                    les lïés.»</p>
                    <p xml:id="d010l19" n="10" rend="10">Lors maintenant que Phyletus ot ce dit que li apostres li mandoit et il fu touchiéz
                    de ll'afoubleüre, si fu dezlliee des liens a ll'enchanteor, si vint corrant a monzingnor
                    saint Jacque mout liés et desprisoit mout les maus qu'il avoit fait.</p>
                    <p xml:id="d010l20" n="11" rend="11">Qant Ermogenes sot qu'il avoit enzint s'art fauçee, si fu mout dolanz et si sse penssa
                    qu'il porroit faire.</p>
                    <p xml:id="d010l21" n="12" rend="12">Adonc si cominça a penzer par ces enchantemenz, tant qu'il fist li diauble venir devant
                    lui et si lleur dist: «Aléz tost et si m'amoinés Jaque et Phyletum avec lui, car je
                    m'en voudrai ja vengnier.»</p>
                    <p xml:id="d010l22" n="13" rend="13">Lorz se partirent lez diaublez, si ss’en vindrent la ou missire saint Jacque prioit
                    et aoroit Nostre Seingnor.</p>
                    <p xml:id="d010l23" n="14" rend="14">Lors comincierent desor lui en ll'air a uler et dire:</p>
                    <lb/>
                </div2>
                <div2 xml:id="d010c003">
                    <head>
                        <title>3.COMENT LI SSAINT APOSTRE FIST PRENDRE ERMOGENES AS DIAUBLEZ ET MEINER DEVANT LUI</title>
                        <abbr>$3</abbr>
                    </head>
                    <p xml:id="d010l24" n="1" rend="1">«O! Tu, Jacque, apostrre de Dieu, aiez merciz de nos, car nos ardonz devant [que] li
                    jor que noz devons ardoir viengne.»</p>
                    <p xml:id="d010l25" n="2" rend="2">Et li saint apostre respondi: «Et por quel choce venistes vos ça? Qui vos envoia a
                    moy?»</p>
                    <p xml:id="d010l26" n="3" rend="3">Adonc distrent les diaubles: «Ermogenes nos trasmist pour ce que nos vos me[n]issons
                    devant lui, et vos et Phyletum. Et li saint angles Nostre Seingnor nos liga.» ‒ «Et
                    je vos deslli en lle nom dou Pere et dou Filz et dou Saint Experit. Et si vos enn alés
                    a Hermogenem, si ll'amoinés tout lïé devant moi, et si ne lle bleichiéz pas.»</p>
                    <p xml:id="d010l27" n="4" rend="4">Puis qe li saint apostre ot ce dit, li diauble s'enn alerent tuit dellivre et si s'en
                    vindrent a Hermognenem, si lli lierent lez mainz derieres le dos d'un lien, si lle
                    amoinerent devant li saint apostre, si lli distrent: «Sist nos envoia la ou nos fumez
                    arz et travailliéz duremant.»</p>
                    <p xml:id="d010l28" n="5" rend="5">Donc dist li apostrre a ll'enchanteor: «Ou! tu, fous, qui dis qui as raizon en toy,
                    garde et pensse a quel seingnor tu proiez et qu'il t'envoia ses angles por moy bleichier,
                    les quelz je ne lleur ai pas comandé qu'il moustrent leur forsenerie en toi, car il
                    t'avro[ie]nt ja mort.»</p>
                    <p xml:id="d010l29" n="6" rend="6">Lorz comincierent li diaubles a crier et a dire: «Dones le nos en nostre poesté, et
                    noz t'en vengnerons dou corruiz qu'il t'a faiz et de ce qu'il nos envoia la ou nos
                    fumez pres que touz ars.»</p>
                    <p xml:id="d010l30" n="7" rend="7">Li saint apostre rezpondi: «Veés Filetum devant vos. Pour quoy ne lle tenez vos?»</p>
                    <p xml:id="d010l31" n="8" rend="8">Li diaublez, distrent a ll'apostre: «Nos ne lle poons atouchier ne faire mal ne adeser.»</p>
                    <lb/>
                </div2>
                <div2 xml:id="d010c004">
                    <head>
                        <title>4.COMENT PHYLETUM DEZLLIA ERMOGENES DEZ DIAUBLES DONT IL ESTOIT LÏÉZ, ET DE CE QUE AVINT APRÉS</title>
                        <abbr>$4</abbr>
                    </head>
                    <p xml:id="d010l32" n="1" rend="1">Donc li dist li saint apostre a Phyletum: «Pour ce que tu conoisses la doctrine Nostre
                    Seingnor Jhesu Crist et cil qui si sont aprendent que en doit rendre bien por mal en
                    ceste siecle: il te lierent? or va a Ermogenem, et si le desllie!; il [t]e vouloit
                    devant lui faire venir et lier par la force des diaubles? et tu va, si ll’en laissez
                    aler tout dellivre des liens au diauble qui lle tenoient!»</p>
                    <p xml:id="d010l33" n="2" rend="2">Quant ce ot dit li saint apostre, Phyleteus ala avant, si lles dezllia et dellivra.</p>
                    <p xml:id="d010l34" n="3" rend="3">E lli·nchanteor fu tout coi et tout exbahy, et il ne ssavoit qu'il devoit faire de
                    la honte.</p>
                    <p xml:id="d010l35" n="4" rend="4">Donc li dist li apostrez: «Va t'en la ou tu voudraz tout dellivre. Nostre Sirez ne
                    nos enssengna pas que noz convertissonz arme par force.»</p>
                    <p xml:id="d010l36" n="5" rend="5">Donc respondi Hermogenez: «Je ne m'[o]s removoir por lles diaublez, car je conois tant
                    leur forcernerie et leur cruautés que se tu ne me dones aucune chose que je aie avec
                    moy, il me prendront et si m'ochieront por grant pones.»</p>
                    <p xml:id="d010l37" n="6" rend="6">Donc li dist li apostrez: «Prant mon baiston que je ai avec moy et si va seüremant
                    la ou tu voudraz.»</p>
                    <p xml:id="d010l38" n="7" rend="7">Lors prist Hermogenes li baston a ll'apostre, si ss'enn ala a ssa maison.</p>
                    <p xml:id="d010l39" n="8" rend="8">Et tantost com il vint, il fist prendre a ces clers qu'il aprennoit des ars ma[les]
                    toutez plaines de cez livres, si llez en porta devant li saint apostre; et si fist
                    aporter dou feu, qu'il voloit que hom les ardist.</p>
                    <p xml:id="d010l40" n="9" rend="9">Li saint apostre rezpondi: «Enzint ne lle fira l'on pas, car la fumee et la flahor
                    en greveroit par aventure a ceuz qui ne sse g[ard]eroient. Mais prent pierrez et plom,
                    et si lé moitéz avec les livrez et lez gittez en lla mer.»</p>
                    <p xml:id="d010l41" n="10" rend="10">Enzint fu fait com li saint apostre avoit comandé.</p>
                    <p xml:id="d010l42" n="11" rend="11">Et lors revint Ermogenez devant li saint apostre, si lli cheï as piés, si lli dist:
                    «Biauz sire, dellivre moy de mes anemiz, si me reçoif a penitançe come a cellui qui
                    touz jors a esté plainz d'e[n]vie et faisierez de mauz.»</p>
                    <p xml:id="d010l43" n="12" rend="12">Li saint apostre rezpondi et si lli dist: «Se tu oufres a Dieu verai penitançe, saichiez
                    que tu avraz verai pardon sains nulle doute.»</p>
                    <p xml:id="d010l44" n="13" rend="13">Ermogenez respondi a ll’apostre: «Adonc oufre je verai penitançe [a Dieu], car je ai
                    toz mes livrez fors gittéz ou la grant presuntionz estoit, ce est li grans orgueillz
                    dont je estoie orgueilluz, et si ai renontié touz les ars au diauble ne jaméz ne mentramoirrai
                    par nulle poine.»</p>
                    <p xml:id="d010l45" n="14" rend="14">Donc li dist li saint apostre: «Or t'en va par lles maisons de seus que tu as destorné
                    de droite creance, et si lleur fais entendre par voir ce que tu leur faizoies entendre
                    a estre mauvaiz. E llez ydlez et lez ymagez que tu aoréz et que tu cuidoies qu’elles
                    te donassent devin rezponz, va si llez debrise et depieçe, car elles n'ont nulle puissance.</p>
                    <p xml:id="d010l46" n="15" rend="15">Et l’avoir que tu as qis de males euvres, despent le en bones euvres, que tu puisses
                    estre filz de Dieu et faire ces conmandemenz. Se tu as esté mauvais envers Nostre Seingnor
                    endementiers que tu as esté enchantieres, et il t’a esté buons et dous, mot t'e[r]t
                    donc mieus et plus debonaires quant tu lairaz li mal a ffaire et si feras li bien,
                    que tu lle serviras de tout ton pooir par bones evrez.»</p>
                    <lb/>
                </div2>
                <div2 xml:id="d010c005">
                    <head>
                        <title>5.COMENT LI SSAINT APOSTRE FU MIS EN PRISSO[N] ET COMENT FU DELLIVVRE ET COMENT PREICHOIT AU PUEPLE</title>
                        <abbr>$5</abbr>
                    </head>
                    <p xml:id="d010l47" n="1" rend="1">Quant li apostre li ot ce dit et autres choces a Ermogenez, il s'atempra et obeï a
                    ll'apostre de tout ce qu'il li sot dire, si cominça tant a amer et a douter Nostre
                    Seingnor que Diex fist por llui maint biaux miracle.</p>
                    <p xml:id="d010l48" n="2" rend="2">Qant li juif virent que li apostre avoit converti cil enchanteor qui ne cuidoient que
                    ja fust vencus, et meiz[me]ment ses disciplez et ses amis qui soloient assembler a
                    lla sinagoge avec elz et ore estoient converti et creoient en Jhesu Crist par ll'apostre,
                    si parllerent as deuz princez qui seingnor estoient de lla terre de Judee, li un avoit
                    non Lisias et li autres Tecustus, et si donerent tant et promistrent qu'il pristrent
                    li saint apostre et le mistrent en prizon.</p>
                    <p xml:id="d010l49" n="3" rend="3">Qant li pueplez le sot, si furent mout corruichiéz et distrent que l'on le devoit forz
                    moitre et oïr selonc la loy.</p>
                    <p xml:id="d010l50" n="4" rend="4">Et lors por lla peor qu'ill orent dou pueple le mistrent il forz de prison.</p>
                    <p xml:id="d010l51" n="5" rend="5">Dont li distrent li fariseu: «Pour coy preiches tu li nom de Jhesu Crist ne que Dieu
                    soit home? Car nos savons bien qu'il fu cruzifiés entre les larronz.»</p>
                    <p xml:id="d010l52" n="6" rend="6">Donc rezpondi li saint apostre, qui garnis estoit dou Saint Experit et si dist: «Ou!
                    Vos, freres, qui ssavés que vos estez filz Abraham, Diex promist a Habram nostre pere
                    que de son sanc seroient toutez les genz raichateez.</p>
                    <p xml:id="d010l53" n="7" rend="7">Et saichiés bien que ssa semence n'est pas sur Ismahel aïretee, mes sur Ysaac, et Ysmahel
                    en fu gitéz avec [sa mere] qui Agars estoit appellés, et de lla partie de lla semence
                    fu il fors mis.</p>
                    <p xml:id="d010l54" n="8" rend="8">Et si dist Diex a Habram: <emph style="font-style:italic">{{Ysaac vocabitur tibi semen;}}</emph>
                    ce est a dire: «De Ysaac vendra la lingnee qui [en] ton [nom] ert appellee.»</p>
                    <p xml:id="d010l55" n="9" rend="9">Et bien saichiéz, biaus seingnors, que Abraham, li amiz de Dieu, et fu appellés «nostre
                    pere» devant ce qu'il fust circuncis et devant ce q’il gardast li sabat et devant ce
                    qu'il seüst nul estabilissiment de lla divine loy.</p>
                    <p xml:id="d010l56" n="10" rend="10">Il fu [a]miz a Nostre Seingnor pourr ce qu'il crut fermement [en] Dieu qu[e] de sa
                    semence seroit aïresteez toutes les gens.</p>
                    <p xml:id="d010l57" n="11" rend="11">Et pour ce q'il le crut fermement, donc est ce voirz que cill est hanemiz de Dieu qui
                    en llui ne croit fermement.</p>
                    <lb/>
                </div2>
                <div2 xml:id="d010c006">
                    <head>
                        <title>6.COMENT SAINT JACQUE L'APOSTRE PARLLE AVEC LI JUIF</title>
                        <abbr>$6</abbr>
                    </head>
                    <p xml:id="d010l58" n="1" rend="1">Donc li distrent li juif: «Et qi sont cil qui ne croient en Dieu?»</p>
                    <p xml:id="d010l59" n="2" rend="2">Li apostre leur dist: «Qui ne croit que [de] la semençe Abraham soient a[ï]resteez
                    toutez les genz [et] qui ne croit [les diz] de Moÿsez, qui dit: <emph style="font-style:italic">{{Suscitabit
                    vobis Dominus prophetam mangnum. Illum adoretiz et facietis sicut pro me per omnia
                    que cumque perceperit vobis;}}</emph> ce est a dire: «Nostre Sires vos envoiera un
                    grant prophete. Cellui ahoreréz vos et ferois qant qe il vos conmandera come por moi.»</p>
                    <p xml:id="d010l60" n="3" rend="3">Ceste promesse meissmes dist Ysaïe coment ce seroit et si dist: <emph style="font-style:italic">{{Ecce
                    virgo in utero conchipiet et pariet filium et vocabitur nomen eiuz Emanuhel;}}</emph>
                    ce est a dire: «La virge concevra un enfant, et sera appellés Emanuhel», qui vaut autant
                    a dire come «Diex ensemble ou nos».</p>
                    <p xml:id="d010l61" n="4" rend="4">Jeremie meizmes dist: <emph style="font-style:italic">{{Ecce veniet rede[m]ptor tuus
                    Jerusalem. Et hoc eius singnum erit cecorum oculos aperie[t], [surdis auditum reddet]
                    et voce sua excitabit mortuos;}}</emph> ce est a dire: «Jerusalem, ties racchaitieres
                    vendra, et par ce l'en porra l'on conoistre qu'il ovrera lez ieus des avugles si lles
                    fira veoir et rendra as sorz leur oïez et resuscitera les mors par ssa parole.»</p>
                    <p xml:id="d010l62" n="5" rend="5">E Ezechiel ne sse [taist] pas qui dist: <emph style="font-style:italic">{{Veniet Syon
                    rex tuuz humilis et res[t]aurabit te;}}</emph> ce est a dire: «Syon, tes rois vendra
                    humblez et douz, si te restourera.»</p>
                    <lb/>
                </div2>
                <div2 xml:id="d010c007">
                    <head>
                        <title>7.COMENT SAINT JACQUE LI BENEOIT APOSTRE SERMONOIT LES GENZ</title>
                        <abbr>$7</abbr>
                    </head>
                    <p xml:id="d010l63" n="1" rend="1">Danihel meismes dist: <emph style="font-style:italic">{{Sicut filius hominis ita adveniet
                    et ipse obtinebit principatus et potestates;}}</emph> ce est a dire: «Nostre Sirez
                    vendra meismes ausinc come fils d’ome, si tendra toutes les seingnories et les poestés.»</p>
                    <p xml:id="d010l64" n="2" rend="2">E David dist en lla vois dou Fiz: <emph style="font-style:italic">{{Dominus dixit ad
                    me: filius meus ex tu;}}</emph> ce est a dire: «Nostre Sires dist a moy: tu es miez
                    filz».</p>
                    <p xml:id="d010l65" n="3" rend="3">Et li Pere dist dou Fiz: <emph style="font-style:italic">{{[Ipse] invocabit me: pater
                    meus ex tu, et ego prim[o]genitum ponam illum apu[d] reges terre;}}</emph> ce est a
                    dire: «Il m'apellera et dira: «Tu es mes peres», et je le moitrai et firai seingnor
                    devant touz les rois de terre».</p>
                    <p xml:id="d010l66" n="4" rend="4">E David parole [a soi meismes par la parole] Nostre Seingnor, si dist: <emph style="font-style:italic">{{De
                    fructu ventriz tui ponam super sedem tuam;}}</emph> ce est a dire: «Je moitrai [sur
                    ton siege] dou fruit de ton ventre».</p>
                    <p xml:id="d010l67" n="5" rend="5">De sa paission et de sa mort dist Ysaïe: <emph style="font-style:italic">{{Sicu[t]
                    ovis ad occhisionem ductus [est];}}</emph> ce est a dire: «Aussint i fu moinéz li Filz
                    de Dieu com berbis a lla mort».</p>
                    <p xml:id="d010l68" n="6" rend="6">E David dit en lla persone dou Fiz: <emph style="font-style:italic">{{Fuder[unt] manus
                    meas et pedes meos. Dinumeraverunt [omnia ossa mea. Ipsi vero consideraverunt] et cosspesserunt
                    me. Diviserunt sibi vestimenta [mea], et super vestem meam miserunt sortem;}}</emph>
                    ce est a dire: «Il me percierent les mainz et les piéz, si me conterent touz mes os.
                    La ou je estoie estendu en lla crois, [il me] garderent et si departirent entr’auz
                    ma vesteüre et par sort fu elle devizee».</p>
                    <lb/>
                </div2>
                <div2 xml:id="d010c008">
                    <head>
                        <title>8.COMENT LI SAGE APOSTRE NOSTRE SEINGNOR AMONESTOIT LI PUEPLE</title>
                        <abbr>$8</abbr>
                    </head>
                    <p xml:id="d010l69" n="1" rend="1">Ore enn autre leu dist David: <emph style="font-style:italic">{{Dederunt in excam meam
                    fel et in ssiti mea potaverunt me aceto;}}</emph> ce est a dire: «Il me donerent fel
                    en lluec de ma viande et en ma soif m'abevre[re]nt de vin aigre».</p>
                    <p xml:id="d010l70" n="2" rend="2">E de sa mort dist: <emph style="font-style:italic">{{Caro mea requiescet in spe, quia
                    non der[e]linques animam meam in [in]ferno nec dabi[s] sanctum tuum videre corruptione[m];
                    ce est a dire: «Ma char se repousera en esperance, car tu ne deguerpiras pas ma arme
                    en imfer ne ssoufriraz pas que tes sains voie corruption»,}}</emph> ce est a dire «
                    que tes filz voie les poines et les travaus d'enfer».</p>
                    <p xml:id="d010l71" n="3" rend="3">Et la voiz dou Filz, si dit a sson Pere enn autre leu: <emph style="font-style:italic">{{Exurgam
                    aduc et tecum sum;}}</emph> ce est a dire: «Je me releverai encor et si sui avec toy».</p>
                    <p xml:id="d010l72" n="4" rend="4">Et en autre leu dit: <emph style="font-style:italic">{{Propter misericordia[m] inopum
                    et [g]emitum pauperum nunc exurgam, dixit Dominus;}}</emph> ce est a dire: «Por lla
                    doulor des bizongnés et pour lle gemissement des povres m'ezlevoirai je, ce dit Nostre
                    Sirez».</p>
                    <p xml:id="d010l73" n="5" rend="5">Et de sa ace[n]ssion dit: <emph style="font-style:italic">{{Asciendit in altum captivam
                    duxit captivitatem;}}</emph> ce est a dire: «Il monta enn ahut, si moina avec lui ciauz
                    qui avoient esté pris en grant chaitivité».</p>
                    <p xml:id="d010l74" n="6" rend="6">Enn autre leu dit il: <emph style="font-style:italic">{{Asciendit Deus in jubilatione;}}</emph>
                     ce est a dire: <emph style="font-style:italic">{{«Diex monta en haute majesté».}}</emph></p>
                    <p xml:id="d010l75" n="7" rend="7">Et aillorz dist il: <emph style="font-style:italic">{{Asciendit super cherubin et volavit;}}</emph>
                    ce est a dire: «Il monta et vola desuz Cherubin», ce est «desuz lez anglez».</p>
                    <p xml:id="d010l76" n="8" rend="8">Meismement la mere Samuel en dist: <emph style="font-style:italic">{{Deus asciendit
                    in celos et tonuit;}}</emph> ce est a dire: «Nostre Sire monta au ciel et si tona».</p>
                    <p xml:id="d010l77" n="9" rend="9">Et mout autre tesmoing de s’a[cension] est trovee en lla loy.</p>
                    <p xml:id="d010l78" n="10" rend="10">Car David meizmez dist por lui:</p>
                    <lb/>
                </div2>
                <div2 xml:id="d010c009">
                    <head>
                        <title>9.ENCORE COMENT LI SAINT APOSTRE AMONESTE LI POUPLE</title>
                        <abbr>$9</abbr>
                    </head>
                    <p xml:id="d010l79" n="1" rend="1"><emph style="font-style:italic">{{Dixit Dominus Domino meo; sede a dextris meis}}</emph>;
                    ce est a dire: «Nostre Sirez dist a mon Sseingnor: Siéz toi a ma destre».</p>
                    <p xml:id="d010l80" n="2" rend="2">Et de ce qu'il vendra la terre jugier par feu dist li prophete en seste mainiere: <emph
                    style="font-style:italic">{{Veniet Deus noster et non tardabit, ingnis in cospectu
                    eius [ardebit et in circuitu eius] tempestas valida;}}</emph> ce est a dire: «Diex
                    vendra apertement, si ne tardera pas, feu ardant devant lui et entor lui grant tempeste».</p>
                    <p xml:id="d010l81" n="3" rend="3">Biauz seingnors, dist li sages apostrez, toutes les propheties que je vos ai ditez
                    sont enplies a·Nostre Seingnor Jhesu Crist, et celles qui ne ssont encore pas faitez
                    i seront raempliez enzi com il ert prophetiçé.</p>
                    <p xml:id="d010l82" n="4" rend="4">Et Ysaïe dist: <emph style="font-style:italic">{{Surgent mortui et resurgent qui in
                    monumentis s[u]nt;}}</emph> ce est a dire: «Li mors releveront et resusciteront cil
                    qui sont ex monumenz».</p>
                    <p xml:id="d010l83" n="5" rend="5">Et se vos demandés que se sera quant il se releveront, David dist qu'il oï Dieu dire
                    que ce seroit quant resusciteroient.</p>
                    <p xml:id="d010l84" n="6" rend="6">Et pour ce que vos saichiés qu'il sera enzi, et entendéz qu'il dist: <emph style="font-style:italic">{{Semel
                    locutus est Deuz duo hec audivi. Quia potestas Dei est, et tibi Domine misericordia
                    quia tu redes singulis sedenim opera eorum}}</emph>; ce est a dire: «Diex dist une
                    fois ces deus chosez: je lo que a toi est ceste poestéz et misericordie que tu rendez
                    a chascunz selonc ses evrez».</p>
                    <p xml:id="d010l85" n="7" rend="7">Et pour ce, vos qui estez assemblés, je voz pri que chascunz prengne sa panitançe et
                    la faiçe cil qui avra esté a cellui cruizifiéz qui tout le mont a dellivré de touz
                    cruzefiemenz.</p>
                    <p xml:id="d010l86" n="8" rend="8">Car ill aovri de celui [les iex qui estoit néz avugles de sa salive.] Pour ce qu'il
                    pro[vast] que ce estoit il qui Adam avoit forméz de limon de lla terre, il prist sa
                    salive et si lla mist au leu des ieuz qi defailloient par droite nature.</p>
                    <p xml:id="d010l87" n="9" rend="9">Et si saichiéz bien que nos li demandames li quel avoit pechié, ou sez perez ou sa
                    mere ou il, por coi il avoit esté avoguléz.</p>
                    <p xml:id="d010l88" n="10" rend="10">Et il noz rezpondi qu'il n’estoit pas néz avuglez pour çe q'il eüst peichié, maiz pour
                    ce que li miraucle Dieu en fuissent demoustré a llui rallumer, et ce qu'il devoit rezovre
                    mal por bien.</p>
                    <p xml:id="d010l89" n="11" rend="11">Et David dist en lla persone de lui:</p>
                    <lb/>
                </div2>
                <div2 xml:id="d010c010">
                    <head>
                        <title>10.ENCORE DOU BENEOIT APOSTRE COMENT IL SERMONOIT LI POUPLE</title>
                        <abbr>$10</abbr>
                    </head>
                    <p xml:id="d010l90" n="1" rend="1"><emph style="font-style:italic">{{Retri[bue]bant michi mala pro bonis et hodium pro
                    dilectione mea}}</emph>; ce est a dire: «Il me rendoient mau por bien et haine por
                    lla moie amor».</p>
                    <p xml:id="d010l91" n="2" rend="2">Et a lla parfin, quant ill [les palazineus] ot curéz et les lepreus sanéz et les diaubles
                    chaissiéz dez cors dez plusorz et leur mors rezuscitéz, si crierent tuit a une vois:
                    <emph style="font-style:italic">{{Reus est mortis}}</emph>; ce est a dire: «Ill est
                    coupauble de mort».</p>
                    <p xml:id="d010l92" n="3" rend="3">E David meismes dist coment ces disciplez le traïroit en ceste mainiere: <emph style="font-style:italic">{{Qui
                    hedebat panem meum ampliavit [ad]versus me supplantat[i]one[m];}}</emph> ce est a dire:
                    «Cil qui menj[oi]t mon pain aempli verz moy subpla[nta]tion», ce est «sa male pensee».</p>
                    <p xml:id="d010l93" n="4" rend="4">Tout ce disoi[en]t li prophete par lli Saint Experit qui parlloit par lleur boche.</p>
                    <p xml:id="d010l94" n="5" rend="5">Et ce noz ce ne creonz que lli Saint Experit dist par llez prophetez, coment porronz
                    noz [eschaper] que noz ne ssoions en lle torment parmanauble?</p>
                    <p xml:id="d010l95" n="6" rend="6">E iert ce a droit que noz ne sseronz pas travaillé quant nos ne creons les vois des
                    prophetes et des patriarchez, et les sarraizins et les autres gens qui lou croient?</p>
                    <p xml:id="d010l96" n="7" rend="7">Saichiéz que ce ne puet estre que nos ne ssoie[n]s graument travailliéz et pené se
                    nos ne i creonz.</p>
                    <p xml:id="d010l97" n="8" rend="8">Et si devonz plorer lez lais faiz que noz avons fait a Jhesu Crist et puiz resovre
                    noz penitançe si que li maus ne nos aviengne.</p>
                    <p xml:id="d010l98" n="9" rend="9">Et si noz doit sovent sovenir de ce que David dit, li saint prophetez:</p>
                    <lb/>
                </div2>
                <div2 xml:id="d010c011">
                    <head>
                        <title>11.ENCORE DOU SERMON DOU BENEOIT APOSTRE</title>
                        <abbr>$11</abbr>
                    </head>
                    <p xml:id="d010l99" n="1" rend="1"><emph style="font-style:italic">{{Aperta est terra et degluttivit Dathan et operuit
                    super congregat[i]one[m] Abiron. Exarsit ingniz in sinagog[a] eorum et flamma consu[m]psit
                    peccatores;}}</emph> ce est a dire: «La terre s’ovri si tranglotti Dathan et toute
                    l'assemblee Abiron.</p>
                    <p xml:id="d010l100" n="2" rend="2">Feu s'ezprist [en] leu[r] zinagogue et flambe art les pecheorz», ce est ceuz qui ss'[o]stoient
                    et se destornoient de lla loy Nostre Seingnor Jhesu Crist.</p>
                    <lb/>
                </div2>
                <div2 xml:id="d010c012">
                    <head>
                        <title>12.COMENT MOUTES GENS DES JUIF SE FISTRENT BAPTISER, ET COMENT LI FARISEU PRISTRENT LI APOSTRE ET LE MOINERENT A HERODEZ LÏE AU COL</title>
                        <abbr>$12</abbr>
                    </head>
                    <p xml:id="d010l101" n="1" rend="1">Quant li saint apostre disoit ces choces et autres de Nostre Seingnor Jhesu Crist,
                    Nostre Sirez li dona si grant graize que tout li pueple cominça a crier a une vois:
                    «Nos avonz pechié et allé contre droture. Enssengne nos que noz firons.»</p>
                    <p xml:id="d010l102" n="2" rend="2">Li apostre rezpondi: «Ne voz desperéz pas ! Fetes vos baptiçier et serés dellivre
                    de vos pechiéz. Et enssint le feites vos!»</p>
                    <p xml:id="d010l103" n="3" rend="3">Mout se convertirent par lli saint apostre.</p>
                    <p xml:id="d010l104" n="4" rend="4">Aprés ne ssay qanz jorz, Abiathar, qui estoit evezques des juif, si en fu raenplis
                    de grant envie pour ce qu'il veoit si grant pouple converti a Dieu, et fist tant par
                    son avoir que li unz dez fariceuz, qui haut home estoit, prist l’apostre et li mist
                    une corde au col, si lle moina la ou Herodes estoit; [et cil Herodes estoit] filz
                    de roy Archalu.</p>
                    <p xml:id="d010l105" n="5" rend="5">Tout maintenant qu'il vit li saint apostre, si lle comanda a decoller.</p>
                    <p xml:id="d010l106" n="6" rend="6">[La ou en le menoit por decoler,] li apostrez vit un home qui crioit: «Saint Jacque,
                    dellivre moi dez granz dolorz qe je sent par touz [mes] menbrez.»</p>
                    <p xml:id="d010l107" n="7" rend="7">Li saint apostre li dist: «En lle nom Nostre Seingnor Jhesu Crist, qui fu crucifiéz,
                    par [cui] foy et par [cui] creance home me veut decoller, te comant je que tu te lievez
                    tout sainz, et si beneois li sauveor de tout li monde.»</p>
                    <p xml:id="d010l108" n="8" rend="8">Et tout lors se leva cil touz haitiéz, si cominça a corre tot lié, si beneïzoit li
                    nom Nostre Seingnor Jhesu Crist.</p>
                    <lb/>
                </div2>
                <div2 xml:id="d010c013">
                    <head>
                        <title>13.COMENT SAINT JACQUE FU MOINES AU LEU POR DECOLLER ET COMENT IL BATIÇA CELLUI QUI LLE TRAINOIT</title>
                        <abbr>$13</abbr>
                    </head>
                    <p xml:id="d010l109" n="1" rend="1">Quant ce vit li phariseu qui la corde li tenoit au col et qui le traioit a lui, il
                    se laissa cheoir a ssez piés et li comença a dire: «Biauz sire, je te pri que tu me
                    faicez pardon de ce que je t'ai fait et si moy faicez parsonier des hauz nonz Nostre
                    Seingnor.»</p>
                    <p xml:id="d010l110" n="2" rend="2">Et sil phariseu qui ce disoit avoit nom Josias. Quant li apostre entendi que li cuerz
                    de celui estoit visitez de Nostre Seingnor Jhesu Crist, si dist: «Tu croiz que Nostre
                    Seingnor Jhesu Crist est filz de Dieu, que lli juif cruzifierent!»</p>
                    <p xml:id="d010l111" n="3" rend="3">Josias respondi: «Je le croi fermemant, et ce est ma foy de ceste hore enn avant,
                    e il est filz de Dieu, qui vit parmanaublemant.»</p>
                    <p xml:id="d010l112" n="4" rend="4">Donc le fist prendre Habithar li evesques, si dist: «Se tu ne te depars de Jacque
                    et tu ne maleois li nom Jhesu Crist, tu sseraz decollez avec lui.»</p>
                    <p xml:id="d010l113" n="5" rend="5">Josias li dist: «Mes malehoit soies [tu] et maleoit soient tez diex, car li nons Nostre
                    Seingnor Jhesu Crist est beneoit parmanaublemant.»</p>
                    <p xml:id="d010l114" n="6" rend="6">Donc [camanda] Habitar que l'on le tenist, et lors envoia a Herodes un messagne qui
                    lli conta tout coment ill ert avenu; et il comanda que l'on le decollast avec li apostre.</p>
                    <p xml:id="d010l115" n="7" rend="7">Adonc lez moinerent au luec ou l'en les devoit decoller.</p>
                    <p xml:id="d010l116" n="8" rend="8">Et lors proia saint Jacque a cellui qui llez devoit decoller que lleur aportast de
                    ll'eive a boire ançois que il les decollast.</p>
                    <p xml:id="d010l117" n="9" rend="9">Lors li aporta li unz un pot plain d'aigue.</p>
                    <p xml:id="d010l118" n="10" rend="10">Adonc dist li apostre a Josia: «Croiz tu li nom Nostre Seingnor Dieu Jhesu Crist?»</p>
                    <p xml:id="d010l119" n="11" rend="11">Et sil li respondi: «Je le croi fermemant.»</p>
                    <p xml:id="d010l120" n="12" rend="12">Lors si expandi li saint apostre l'aigue sor lui, si lli dist: «Or me baize en nom
                    de foy et d'amor.»</p>
                    <p xml:id="d010l121" n="13" rend="13">Et quant il l’ot ba[is]ié, si lli mist la main sor lli chief, si lli beneï et si lli
                    fist li singne de lla verai croiz sor son viz.</p>
                    <lb/>
                </div2>
                <div2 xml:id="d010c014">
                    <head>
                        <title>14.COMENT LI SAINT APOSTRE REÇUT PAISSION ET FU DECOLLÉS ET JOSIAS AVEC LUI</title>
                        <abbr>$14</abbr>
                    </head>
                    <p xml:id="d010l122" n="1" rend="1">Quant il furent enzi parfaiz en creance, ceus qui tenoient lez expeez nues les decollerent
                    andeuz.</p>
                    <p xml:id="d010l123" n="2" rend="2">Et enzi furent martiréz en une meizmes hore avec li saint apostre, et fu portés en
                    ll'ahute glorie dou ciel, en lla presence Nostre Seingnor por cui reçurent martire.</p>
                    <p xml:id="d010l124" n="3" rend="3">Et la nos doint parvenir cil qui vit et rengne parmanaublement sainz fin. Amen.</p>
                    <lb/>
                </div2>
                <div2 xml:id="d010c015">
                    <head>
                        <title>15.COMENT LI BENEOIT CORS FU PORTÉZ EN LLA MER ET COMENT IL FU PORTÉZ EN GALICE</title>
                        <abbr>$15</abbr>
                    </head>
                    <p xml:id="d010l125" n="1" rend="1">Quant li saint apostre fu decollés par lli comandemant Abihatar et Herodez ensemble
                    son disciple qui Josias avoit nom, li cors de lui remest au leu ou il avoit esté tués
                    tres que a lla nuit par lla peor dez juif.</p>
                    <p xml:id="d010l126" n="2" rend="2">Adonc le pristrent si disciple, si ll’en porterent tres que sor lli rivage de lla
                    mer, et tous tenz les conduisoit les anglez.</p>
                    <p xml:id="d010l127" n="3" rend="3">Quant il furent la venu atout li cors de ll'apostre, si sse pensserent qu'il feroient.</p>
                    <p xml:id="d010l128" n="4" rend="4">Entranz qu'il estoient en doutance, une nef arriva devant eus par lla volunté Nostre
                    Seingnor, toute atornee de maz et de voille.</p>
                    <p xml:id="d010l129" n="5" rend="5">Quant il la virent, si en furent mout lié, si ss'en entrerent enz et mistrent eus
                    li cors de ll'apostre.</p>
                    <p xml:id="d010l130" n="6" rend="6">Quant les voilles furent dreiciees, li vens se feri buons et drois, et corrurent par
                    haut mer paissiblement, tant qu'il vindrent au port d'Irie.</p>
                    <p xml:id="d010l131" n="7" rend="7">Et lors comincierent a lloer Nostre Seingnor et chanter por lla grant joie qu'il avoient
                    ceste vers dou sautire: <emph style="font-style:italic">{{In mari via tua, et semite
                    tue in aquiz multis;}}</emph> ce est a dire: «Biaux Seingnor Jhesu Crist, ta voie
                    est en lla mer et ti sentierz en plusors eigues».</p>
                    <p xml:id="d010l132" n="8" rend="8">Quant ill orent ce chanté et dit a Nostre Seingnor, si enzirent hors de lla nef et
                    porterent fors li beneoit cors de ll'apostre, si lle mistrent en un chastel que l'en
                    claime par nom Li Franc Don; et ce est pres de lla çhité a .VIII. liuez la ou ces
                    beneoit cors repoise orendroit.</p>
                    <p xml:id="d010l133" n="9" rend="9">En celi leu troverent il une grant ymage des ydlez que sarraisinz avoient faitez,
                    si lles ahoroient.</p>
                    <p xml:id="d010l134" n="10" rend="10">Quant il l'orent trové, si exgarderent tout entor, si virent un excri[ne]t ou il avoit
                    mout d'estrumenz et d’ostilz de coi [m]aisonz tailloient leur pierrez por maizon faire.</p>
                    <lb/>
                </div2>
                <div2 xml:id="d010c016">
                    <head>
                        <title>16.CI VOS DIRONS DES DISCIPLES QU'I OT LI BENEOIT APOSTRE ET COMENT IL FISTRENT SA MAISON</title>
                        <abbr>$16</abbr>
                    </head>
                    <p xml:id="d010l135" n="1" rend="1">Quant li disciplez au beneoit apostre le virent, si abatirent l'image contre terre
                    et toute la depeissierent de zes hostilz.</p>
                    <p xml:id="d010l136" n="2" rend="2">Et bien saichiéz, vos qui entendéz la vie de ll'apostre qi si vos est contee, qu'il
                    ot .XII. disciplez, dont li .IX. alerent avec lui en Galice; et les troiz remeistrent
                    en lla terre de Jerusalem et preichoient li nom Nostre Seingnor Jhesu Crist, si resurent
                    puiz martire.</p>
                    <p xml:id="d010l137" n="3" rend="3">Et si lli raconte saint Galistez li beneoiz apost[ol]e, qui ll’estoire enchercha par
                    lo[n]c tens.</p>
                    <p xml:id="d010l138" n="4" rend="4">Et qant il l’ot trovee a ppoine et a travail, si lla fist excrivre; et si envoia li
                    estoire l'abé de [C]lig[n]i et a Guillaume, qui adonc estoit patriarche de Jerusalem,
                    et a ll'archivesque de Constantinouple, pour ce qu'il voloit qu'il fust seü par toute
                    cristienté et que l'en la leüst et as ma[t]hines et as refraitors.</p>
                    <p xml:id="d010l139" n="5" rend="5">Et si dist saint Clalistes li beneoiz apost[ol]e que, quant il aloit par lli païs
                    et par lles estrangnes contreez, que lairon raissaillirent maintez fois et li tollirent
                    ces draps, et tout tant li remestrent ces livrez de lla vie et des miracles au saint
                    apostre; et fu maintez fois mis en prison et perdu tout son avoir, et li livres tant
                    soulemant li remanoient; et si fu maintes fois com enn aigue noié, et quant il enn
                    issoit si ss'en exchampoit sainz concilier son livre; et quant la maizon fu arsse
                    ou ill estoit et toutes les choces, et [s]ex llivrez exchampoient tuit sain si que
                    il ni furent onques brullé.</p>
                    <p xml:id="d010l140" n="6" rend="6">Pour ce dist il qu'il cuidoit que sez livrez pleüssent a Nostre Seignor, et l’on les
                    devoit tenir a grant chierté et en grant reverançe.</p>
                    <lb/>
                </div2>
                <div2 xml:id="d010c017">
                    <head>
                        <title>17.COMENT FU FAITE L'YGLISE ET LI SERQUEIL SAINT JACQUE LI BENEOIT APOSTRE</title>
                        <abbr>$17</abbr>
                    </head>
                    <p xml:id="d010l141" n="1" rend="1">Enssi com li saint apostre fu raportéz en Galice et desciendus de mer a terre la ou
                    sez disciplez avoient l'image brisiee que lli sarraisinz ahoroient, en celui leu ou
                    elle seoit comincierent il [a foïr] parfont.</p>
                    <p xml:id="d010l142" n="2" rend="2">Et firent un fondement et une petite maison reonde ou il firent par mout grant engning
                    un mout biaux serqueil dez pierrez, si i couchierent e[ns] li cors dou beneoit apostre;
                    et desuz fu edefiee une mout belle egliçe, petite non paz grant, et si i firent un
                    hautel ou maint proudome hont faite maintes belles oraisons.</p>
                    <p xml:id="d010l143" n="3" rend="3">Aprés ce qu'ill orent enssevelli li saint cors de ll'apostre et ill orent leur hevres
                    raemplies, il rendirent graices au souverain Roi et si distrent cist verz dou sautire:
                    <emph style="font-style:italic">{{Letabitur justuz in Domino et sperabit in eo. Laudabuntur
                    omnes recti corde;}}</emph> ce est a dire: «Li justes s’eleescira e·Nostre Seingnor
                    et si avra bone experanse en llui, et tuit cil qui sunt droiturierz de cuer seront
                    loé.»</p>
                    <p xml:id="d010l144" n="4" rend="4">Et apréz [ce si disoient]: <emph style="font-style:italic">{{In memoria eterna erit
                    justus ab audit[ione] mala non timebit;}}</emph> ce est a dire: «Li juste sera en
                    parmanauble memorie, et si ne doutera pa[s] mauvaisez parolez.»</p>
                    <p xml:id="d010l145" n="5" rend="5">Aprés ce que li cors de ll’apostre fu enzi enssevellis, deus de ces disciples furent
                    exgardé a llui garder, et qu'il ne sse metissent en nulle mainiere.</p>
                    <p xml:id="d010l146" n="6" rend="6">Et li autre se departirent par toute Expangne por preichier li nom Nostre Seingnor
                    et les miraclez de ll’apostre.</p>
                    <p xml:id="d010l147" n="7" rend="7">Et li autre qui demorerent avec leur maistre veill[er]ent enn oraizon et en proierez;
                    et quant ce vint a lleur fin, si furent ensevelliz li unz a destre, li autres a ssenestre
                    de ll'apostre, et li angres en porterent leur armez en lla parmanauble vie.</p>
                    <p xml:id="d010l148" n="8" rend="8">Et leur conpangnons qui preichoient par lla terre d'Espangne exausier[ent] li nom
                    Nostre Seingnor Jhesu Crist et li beneoit apostre, tant qu'il trezpaisserent de ceste
                    doloruze vie, et furent avec li beneoit apostre en parmanauble glorie, ou Diex nos
                    laist parvenir par lla soe aute misericordie. Amen.</p>
                    <lb/>
                </div2>
                <div2 xml:id="d010c018">
                    <head>
                        <title>18.SI ENDROIT VOS DEVISERONS LEZ HAUS MIRACLES QUE LLI BENEOIT APOSTRE FIST PAR MAINTEZ TERREZ</title>
                        <abbr>$18</abbr>
                    </head>
                    <p xml:id="d010l149" n="1" rend="1">Or [n]os convient revenir as hautes miraclez que Diex fist por lli beneoit apostre
                    en maintez terres et en maintes estrangnes contreez puis qu'il fu trezpaiséz de ceste
                    mortel vie, si com saint Chalistes li beneoit apost[ol]e le reconte, qui dist que
                    [les unes avindrent] en Galice et les unes en France, les autres enn autre terre,
                    lez autres en Llombardie, les autres en Ongarie, les autres outre les troiz mers et
                    les autrez enn estrangez terres, si com li saint apostre lez oï dire et apr[ist de]
                    ciaus qui llez avoient oïes et veües de lleur propriez ieus, les quieux encore doivent
                    estre pluz belles a rretenir.</p>
                    <p xml:id="d010l150" n="2" rend="2">Si ssaichiés bien que sse je voloie raconter les miracles que Diex a faitez por lli
                    saint apostre et les Ieus ou elles hont esté faitez, ançois me faudroit parchemin
                    et encre et langue et mainz que lli assenple ne fferoient.</p>
                    <p xml:id="d010l151" n="3" rend="3">Et pour ce les doit l'on oïr voluntieiz et entendre, car [es] granz bienz de lui et
                    es miraclez puet l'on mainz grans profiz retenir et aprendre.</p>
                    <lb/>
                </div2>
                <div2 xml:id="d010c019">
                    <head>
                        <title>19.CI OÏRÉS D'UN HAUT MIRACLE QUE AVINT EN EZPANGNE AU TENZ LI ROI ALDE[FF]O[N]ZS</title>
                        <abbr>$19</abbr>
                    </head>
                    <p xml:id="d010l152" n="1" rend="1">Il avint choce que au tenz li roi Alde[f]ons, qui sires et roiz ert d'Ezpangne, que
                    la grant cruautés des sarraisinz estoit expandue.</p>
                    <p xml:id="d010l153" n="2" rend="2">Et un sarraisin, qi avoit nom Ermegeos, quant il vit que lla cristienté montiplioit
                    et exaussoit, il assembla ses gens et sa force por aler encontre iauz de tout son
                    pooir.</p>
                    <p xml:id="d010l154" n="3" rend="3">Maiz par lla virtu de Dieu fu lla soe grant force confondue et il chaichié et dezconfit,
                    si en fu mout dolanz.</p>
                    <p xml:id="d010l155" n="4" rend="4">Et por sa grant ire repai[s]ier, il prist .XX. homez qui estoient baptiçié, et de
                    ceus .XX. i avoit un prestre, si llez fist moitre en ssa prison.</p>
                    <p xml:id="d010l156" n="5" rend="5">Entraux qu'il estoi[en]t en lla chartre et il estoient apressé et constraint de grant
                    doulorz, li prestrez leur dist q'il apellassent Nostre Seingnor et proiassent saint
                    Jacque li beneoit apostre merci; et il si firent, si comincierent a dire: «Haÿ! biauz
                    sire saint Jacque, que par ta grant poesté seccorrez touz ciaus qui t'apellent, dezllie
                    nos de ces liens et de ceste douloruze prison qui nos constraint.»</p>
                    <p xml:id="d010l157" n="6" rend="6">Et a poines orent il leur parole finee, quant missirez saint Jacques vint en lla chartre
                    la ou il erent enprisonéz et si lleur dist: «Veéz moi ci qui voz apelléz.»</p>
                    <p xml:id="d010l158" n="7" rend="7">Quant cil l’oïrent et entendirent [et] il virent la grant clartéz qui de lui rezplendissoit,
                    il lev[e]rent leur chierez abaissieez por leur grant dolorz et lors li cheïrent toz
                    as piéz.</p>
                    <p xml:id="d010l159" n="8" rend="8">Et lorz li beneoit apostre leur brisa par ssa grant force les chaenes et les ferz
                    ou il estoient, et puiz lez prist par llez mainz, si llez mist forz de lla prison,
                    si lles moina usque a lla porte de lla chité.</p>
                    <p xml:id="d010l160" n="9" rend="9">Quant il fu venus et ill ot fait singne de lla verais cruiz, les portes s'ovrirent
                    de leur gré contre le [saint] apostre, et il enmoina ciaux forz q'il avoit dezprisonéz.</p>
                    <p xml:id="d010l161" n="10" rend="10">Tantost com il en furent alés, les portes se reclostrent si com devant. Et lors s'enn
                    ala li beneois apostre avec aus toute nuit tres que pres de l'ajornee.</p>
                    <p xml:id="d010l162" n="11" rend="11">Et tant qu'il vindrent a un chastel des cristienz, et donc leur dist il qu'il apellassent
                    et huchaissent as portes.</p>
                    <p xml:id="d010l163" n="12" rend="12">Et lors monta il au chiel devant iaux si que tuit le virent. Sil huchierent as portez,
                    et l'en leur ovri, et il entrerent ens, si rraconterent la grant miracle dou saint
                    apostre.</p>
                    <p xml:id="d010l164" n="13" rend="13">E a ll’autre jor aprés, il s'en partirent dou chastel et ralerent a lleur maizons.</p>
                    <p xml:id="d010l165" n="14" rend="14">Aprés ce a petit de tenz, li unz d’aus ala au beneoit apostre la ou son corz gist
                    li jors de sa tranzlation que nos celebronz ex tierz kalendes de j[anvi]er, et si
                    dist et anuntia cest miracle si com elle iert avenue par lli saint apostre.</p>
                    <lb/>
                </div2>
                <div2 xml:id="d010c020">
                    <head>
                        <title>20.CI VOS DIRONS D'UN AUTRE MIRACLE QUE LLI BENEOIT APOSTRE FIST</title>
                        <abbr>$20</abbr>
                    </head>
                    <p xml:id="d010l166" n="1" rend="1">A cel tenz que saint Theodoma[ré]s estoit evesquez de Co[nposte]le, fu un Llombarz
                    qui avoit fait un grant pechié et si orriblez que a poines l'[o]soit il regehir a
                    sson prestre ; et toutez voiz li gehi il.</p>
                    <p xml:id="d010l167" n="2" rend="2">Et quant li prestres oï li grant pechié, si fu il expoentéz que il ne lli oza chargier
                    penitançe.</p>
                    <p xml:id="d010l168" n="3" rend="3">Mes ne por quant il fu plainz de pitié, et excrist li pechié de celui en [un] poi
                    de parchemein, et si dist [qu'il alast] a monsingnor saint Jacque et qe il li requeïst
                    de tout son cuer de consseil et d’aïe.</p>
                    <p xml:id="d010l169" n="4" rend="4">Cil s'enn ala sainz demorançe en Galice au benoit [apostre, et si li regehi devant
                    son beneoit] autel son pechié, et si proia a Dieu et au beneoit apostre que il li
                    feïst pardon.</p>
                    <p xml:id="d010l170" n="5" rend="5">Et si mist son brief ou sez peichiéz estoient excript sor ll’autel dou beneoit apostre;
                    et ce fu ore de prime, li jor de lla feste dou beneoit apostre, que nos celebronz
                    a huitiesmez kalendez de haost.</p>
                    <p xml:id="d010l171" n="6" rend="6">Quant ce fu chose que l’archivesques fu revestuz por chanter messe, il s’aprocha de
                    ll’autel, si trova desoz li pain de ll’autel la chartre que cil i avoit mize, si demanda
                    pour coi il i estoit et qui lla avoit mise.</p>
                    <p xml:id="d010l172" n="7" rend="7">Quant cil l’oÿ, si ss'agnenoilla devant li saint archivezque, si lli reg[e]hi son
                    peichié et ce que son prestre li avoit comandé, si lli dist tot en plorant si que
                    cil l'ooient qi la estoient.</p>
                    <p xml:id="d010l173" n="8" rend="8">Qant li saint arcivesque l’oÿ, il ovri la chartre por veoir lez letrez, si n'i trova
                    noiant excript; et ce fu mervoilluse choçe.</p>
                    <p xml:id="d010l174" n="9" rend="9">Et grant joie en firent tuit cil qui lla estoient, si chantoient et looient Nostre
                    Seingnor et li saint apostre, et si distrent; <emph style="font-style:italic">{{A
                    domino factum est, et est mirabil[e] in oculis nostris;}}</emph> ce est a dire: «Ceste
                    choçe est faite par Nostre Seingnor et si est mervoillauble a nostre ieuz ce a veoir.»</p>
                    <p xml:id="d010l175" n="10" rend="10">Li sainz archivesques, qui croit que cil avoit pardon receü par lli saint apostre
                    Nostre Seingnor de son forfait, ne lli voust onques penitançe enchargier de son peichié,
                    ainz li comanda li venerdri a jejuner tant soulement, si lle renvoia en sson païs
                    assoz de tous ces mesfaiz.</p>
                    <p xml:id="d010l176" n="11" rend="11">Si en puet l'en assemple prandre, et si ssaichiéz chascum que qui repentis sera de
                    vexai cuer, tuit si pechié li seront pardoné et sa chartre de sez mesfaiz sera plainee
                    sains doutançe.</p>
                    <p xml:id="d010l177" n="12" rend="12">Et ce nos otroit Jhesu Crist, qui avec li Pere et li Filz et li Saint Experit, qui
                    vit et rengne en parmanauble glorie. Amen.</p>
                    <lb/>
                </div2>
                <div2 xml:id="d010c021">
                    <head>
                        <title>21.CI OÏRÉS D'UN HAUT MIRACLE QUE NOSTRE SIREZ FIST POR MONSINGNOR SAINT JAQUE A UN CUENZ DE FRANÇE</title>
                        <abbr>$21</abbr>
                    </head>
                    <p xml:id="d010l178" n="1" rend="1">Ce fu en l'an de ll’ancharnation Nostre Seingnor Jhesu Crist .M. et .C. et .VIII.
                    anz qui avint en France [c]’unz hom prist feme por avoir hoir loiaumant si com acostumé
                    estoit, si [la] tint longnement que honques hoir n'en puet avoir.</p>
                    <p xml:id="d010l179" n="2" rend="2">Si penssa qu'il iroit a monsingnor saint Jaque, si lle requiroit qu'il li donast un
                    filz, car mout estoit dolanz qu'il n'avoit hoir qui aprés lui tenist sa terre et sa
                    garison.</p>
                    <p xml:id="d010l180" n="3" rend="3">Il ne demora pas graumant qu'il s'en torna mout bellemant et se mist a lla voie, et
                    ala tant par ces jorneez qu'il vint au mostier monsingnor saint Jaque.</p>
                    <p xml:id="d010l181" n="4" rend="4">Et lors s'en vint devant l'autel dou saint apostre, si cominça a proier de veray cuer
                    et a plorer mout tendrement q'il li donast ce qu'il li avoit requis.</p>
                    <p xml:id="d010l182" n="5" rend="5">Et Diex et li saint apostre entendi sa proiere.</p>
                    <p xml:id="d010l183" n="6" rend="6">Quant ill ot sa oraizion finee, si com acostumé est a pellerin, il prist congnié et
                    s'en rrepaira en son païs.</p>
                    <p xml:id="d010l184" n="7" rend="7">Et quant il fu venus et fu rreposéz .III. jorz, si jut avec sa feme, si consut un
                    enfant; et tant la porta la dame qu'elle en jut si com droiz fu, et ot un biau fis
                    a cui il [m]istrent [le] nom saint Jaques li beneoit apostre por lla grant joie qu'il
                    enn orent.</p>
                    <p xml:id="d010l185" n="8" rend="8">Et tant crut li enfenz qu'il ot .XV. anz et fu mout biaux baichilier et grans, et
                    tant l'amoit li pere et la mere que nulle rienz tant n'amoit.</p>
                    <p xml:id="d010l186" n="9" rend="9">Donc [mut] li pere et la mere et plusorz de leur paranz por aler a monzingnor saint
                    Jacqe, si moinerent li filz avec ans et alerent a mout grant joie et tuit haitié trez
                    que a un mont qui est appellé Oca.</p>
                    <p xml:id="d010l187" n="10" rend="10">La prist mout grant mal a ll'enfant, et tant qu'il morut et rendi l'arme.</p>
                    <p xml:id="d010l188" n="11" rend="11">Quant ce virent li pere et la mere et li parant, si enn orent mout grant duel et comincierent
                    a crier en tel mainiere que tous li pueples qui l'oient s'en mervoillierent.</p>
                    <p xml:id="d010l189" n="12" rend="12">Et la mere, qi plus grant duel enn avoit, estoit aussi com fors dou sen, si cominçoit
                    a crier a haute vois: «Sire saint Jacque, a qui Nostre Sirez dona si grant poesté
                    que tu me donaz un filz, je te pri que tu le me rendes. Renz le moy, car tu le puez
                    bien fere. Et ce tu ce non faiz, je m'ochierai ou je m'enfoïrai avec lui tote vive.»</p>
                    <lb/>
                </div2>
                <div2 xml:id="d010c022">
                    <head>
                        <title>22.COMENT LI SAINT APOSTRE REZUSCITA L'ENFANT AU PROUDOME PAR LA VOLUNTÉ A NOSTRE SEINGNOR JHESU CRIST</title>
                        <abbr>$22</abbr>
                    </head>
                    <p xml:id="d010l190" n="1" rend="1">Quant elle ot ce dit et tuit estoient entor l'enfant por atorner et por porter a lla
                    ssopolture, por lla grant pitié Nostre Seingnor [et por la proiere mon seignor] saint
                    Jacque li enfenz [s]'est levéz aussi com s'il s'ezvoillast de dormir.</p>
                    <p xml:id="d010l191" n="2" rend="2">Quant sil qui entor lui estoient [le virent], si s'en comincierent tuit a·slleiscier
                    et a lloer Nostre Seingnor de si grant miracle.</p>
                    <p xml:id="d010l192" n="3" rend="3">Et li enfenz qui estoit revenuz de mort a vie cominça a conter a touz ceuz qui entor
                    lui estoient coment missire saint Jaque avoit prize sa arme quant elle fu enzie dou
                    cors, [et] de ll’ore de tierçe li venerdri tres que au semadi a nnone l'avoit tenue
                    en rrepoz, [et] par lli conmandement Nostre Seingnor avoit rendue au corz, et qu'il
                    l'avoit levé par lli destre braiz la ou il gisoit mort, et li avoit dit que lla voie
                    q'il avoit entreprize a faire q'il la parfeïst isnellement.</p>
                    <p xml:id="d010l193" n="4" rend="4">Enzi dist li enfenz a ceuz qui entor lui estoient.</p>
                    <p xml:id="d010l194" n="5" rend="5">Quant ce fu avenuz, il se despartirent de la, si s'enn alerent a monsingnor saint
                    Jaque, et fu hoffert sor lli saint autel cellui par cui proierez avoit esté fais et
                    creéz. Et se fu biaux miracle que li mort resuscita [le mort].</p>
                    <p xml:id="d010l195" n="6" rend="6">Et missire saint Martinz resuscita .III. mors en ssa vie, et Jhesu Crist autant, et
                    saint Jaque un aprés sa vie, [ce fu] enfant que je voz ai conté.</p>
                    <p xml:id="d010l196" n="7" rend="7">Quant ill orent faitez lour oufrandez, il pristrent congnié au beneoit apostre et
                    si ss'en repairierent et [servirent] li beneoit apostre, qui e[s]t en lla conpangnie
                    Nostre Seingnor et avec lez sainz anglez, ou nos puissonz tuit parvenir par lles soiez
                    saintez proieres. Amen.</p>
                    <lb/>
                </div2>
                <div2 xml:id="d010c023">
                    <head>
                        <title>23.CI VOZ DIRONS D'UN AUTRRE MIRACLE QUE NOSTRE SIRE FIST POR MONSINGNOR SAINT JAQUE A .XXX. BARONZ</title>
                        <abbr>$23</abbr>
                    </head>
                    <p xml:id="d010l197" n="1" rend="1">En cestui miracle de monzingnor saint Jaque de Glalice puet l’om prover que ce est
                    voirz que ll'Escripture tezmongne, qui dit que miaux vaut que l'on ne faiçe nul veu
                    que li veu enfraindre et deguerpir apréz ce que l'on l’a voé.</p>
                    <p xml:id="d010l198" n="2" rend="2">Si conte [que] .XXX. baronz de [Lohe]raine s'acorderent por aler a monzingnor saint
                    Jaque l'an de ll'Incharnation Nostre Seingnor Jhesu Crist .M. et .XXXIIII. anz, si
                    s’entrefiançerent tuit par foy que lli uns garderoit li autre et ne sse guerpiroient
                    e·nulle mainiere.</p>
                    <p xml:id="d010l199" n="3" rend="3">Maiz li uns d'aus ne lle voust onques fiançer ne estre en lleur saigrement de conpangnie.</p>
                    <p xml:id="d010l200" n="4" rend="4">Quant il furent atorné, il entrerent en leur chemin et si vindrent [t]uit haitié usqe
                    en Guascongne a une chité que l'on claime Porte Douce.</p>
                    <p xml:id="d010l201" n="5" rend="5">Quant il furent la venu, mau prist a un de leur conpangnonz si qu'il ne puet aler
                    e·nulle mainiere.</p>
                    <p xml:id="d010l202" n="6" rend="6">Quant li autre le virent, par lleur convenance et par lleur foy qui estoit entr’aux
                    a governer le porterent a pié et a chival, si que en .XV. jors vindrent a grant poine
                    au port de Cuto; et se ne fust leur conpangnonz, il i fuissent venu en .V. jors.</p>
                    <p xml:id="d010l203" n="7" rend="7">Et si furent mout grevé et mout annuié, si distrent que ce ne porroient il pas soufrir,
                    si llaisserent li malade tout coi et li guerpirent la convenance qu'il avoient faite
                    de tenir la conpangnie, si s'en partirent.</p>
                    <p xml:id="d010l204" n="8" rend="8">Et cil qui foy ne ll’avoit afiee dist que ja ne lli guerpiroit, ainz demoreroit avec
                    lui et si voiroit que Diex en voudroit faire.</p>
                    <p xml:id="d010l205" n="9" rend="9">E lla nuit arresterent entr'aus deus en lla voie dez monz.</p>
                    <p xml:id="d010l206" n="10" rend="10">Quant ce vint a lla maitinee, li malade dist a sson conpangnon qu'il assaieroit s'il
                    porroit laissus monter s'il li voloit aidier.</p>
                    <p xml:id="d010l207" n="11" rend="11">Cil li rezpondi qu'il ne lli faudroit ja tant come il soit en vie.</p>
                    <p xml:id="d010l208" n="12" rend="12">Lors cominzierent a monter a lleur pooir.</p>
                    <p xml:id="d010l209" n="13" rend="13">Et quant il furent en son, si lleur annuita en mi la voie.</p>
                    <p xml:id="d010l210" n="14" rend="14">Et li malades, qui plainz estoit de grant enfirmitéz et laischés, si sse coucha a
                    terre et l'arme se parti dou cors, et li beneoiz apostre la prist et la mist en lla
                    parmanauble glorie.</p>
                    <p xml:id="d010l211" n="15" rend="15">Quant cil qui vif estoit le vit, si enn ot mout grant hidor por ce qu'il estoit sol
                    et pour ce que lla nuit estoit noire et oscure, et por li mort qu'il veoit devant
                    lui, et por llez mauveizes genz qui illuec entor demoroit et voluntierz faisoient
                    maus a pellerinz.</p>
                    <p xml:id="d010l212" n="16" rend="16">Et pour ce qu'il ne ssot a cui querre consseil ne aide, il mist sa penssee a·Nostre
                    Seingnor et requist aide au saint apostre de buen cuer.</p>
                    <p xml:id="d010l213" n="17" rend="17">Et Nostre Sires, qui fointaine est de pitié et qui ne guerpist pas ceus qui en llui
                    hont fiance, regarda li pellerin par son saint apostre.</p>
                    <p xml:id="d010l214" n="18" rend="18">La ou li pellerin estoit en tel mainiere joste li cors de son conpangnon, missire
                    saint Jaque vint a llui en gise d'un chevalier sor un chival, si dist: «Frere, que
                    faiz tu ci?»</p>
                    <p xml:id="d010l215" n="19" rend="19">Li pellerin li respondi et dist: «Sire, je ai mout grant desir que je puisse cist
                    mien conpangnon enfoïr, mais je non ai de coi en ceste montangne.»</p>
                    <p xml:id="d010l216" n="20" rend="20">Donc li dist li apostre: «Done moy li cors sa devant, et tu monte deriere tant que
                    nos venons en lleu ou noz le puissonz enfuïr.»</p>
                    <p xml:id="d010l217" n="21" rend="21">Aissi fu fait.</p>
                    <p xml:id="d010l218" n="22" rend="22">Li apostre prist entre zes brais li mort, et li vif fist monter sor son chival deriere
                    lui.</p>
                    <p xml:id="d010l219" n="23" rend="23">Ce fu grant virtu Nostre Seingnor que en celle nuit, ainz que soleil levast, li porta
                    il .XII. jorneez, et si lli mist [sur la monjoie] a une lieue de monzingnor saint
                    Jaque.</p>
                    <p xml:id="d010l220" n="24" rend="24">Et puiz dist au vif qu'il alast a ll'iglyse por llez canoinez qu'il venissent enffoïr
                    le pellerin, et il dist aprés : « Qant tu voiraz que tes conpainz ert enfoïz, si t'en
                    rrepaire toute la voie. Et a Llion troveraz tu tez conpangnons, et si lleur di q'il
                    exploitierent mal de leur conpangnonz qu'il leissierent seul, et si lleur di que lli
                    apostre leur mande par toi que lleur oraizon et leur proierez me dezplaisent tres
                    quez tant qu'il viengnent a droite penitançe.</p>
                    <lb/>
                </div2>
                <div2 xml:id="d010c024">
                    <head>
                        <title>24.COMENT LI PELLERINZ VINT A LLYON A SSEZ CONPANGNONS ET LEUR COINTA CE QUE MONSINGNOR SAINT JAQUE LEUR MANDOIT</title>
                        <abbr>$24</abbr>
                    </head>
                    <p xml:id="d010l221" n="1" rend="1">Quant ce oï li pellerinz, adonc primieremant entendi il qe ce estoit li apostre, si
                    lli voloit cheoir as piéz.</p>
                    <p xml:id="d010l222" n="2" rend="2">Mes li apostre s'ezvanoï.</p>
                    <p xml:id="d010l223" n="3" rend="3">Quant ce fu fait que li apostre li avoit dit, si trova sez conpangnonz en lla chité
                    que je voz ai nomé, si lleur cominza a conter tout ce qui li estoit avenu puiz qu'il
                    estoit departiz d'aux et ce que lli apostrez li avoit dit de lla foy qu'il avoient
                    trezpaissiee enverz leur conpangnons.</p>
                    <p xml:id="d010l224" n="4" rend="4">Quant il oïrent ce, si s'en mervoillerent.</p>
                    <p xml:id="d010l225" n="5" rend="5">Et lorz s’enn alerent au vesque de Lion, si sse confeserent et pristrent penitançe
                    de leur forfaiz, et firent leur pelligrinage et repairierent arriere en lleur contree.</p>
                    <p xml:id="d010l226" n="6" rend="6">A ce poés voz savoir que l'on trove en cist miracle que qui fait veu qu'il le doit
                    rendre, qar li pardonz de Nostre Seingnor enzuit li veu quant ill est a droit fait.</p>
                    <p xml:id="d010l227" n="7" rend="7">Et Nostre Sire nos laist faire ce veu que noz seionz a ssa destre partie en parmanauble
                    glorie. Amen.</p>
                    <lb/>
                </div2>
                <div2 xml:id="d010c025">
                    <head>
                        <title>25.CI PORROIS OÏR D'UN AUTRE MIRACLE QUE NOSTRE SIRE FIST POR MONSINGNOR SAINT JAQUE AS PELLERINZ</title>
                        <abbr>$25</abbr>
                    </head>
                    <p xml:id="d010l228" n="1" rend="1">Il avint choce que genz d'estrangne terre se murent de leur contree pour aler a monzingnor
                    saint Jaque, et porterent avec aus mout grant avoir si com por demorer lonc tens.</p>
                    <p xml:id="d010l229" n="2" rend="2">Et alerent tant par lleur jorneez qu'il vindrent a Tolose.</p>
                    <p xml:id="d010l230" n="3" rend="3">Et ce fu l'an de ll'Icharnation Nostre Seingnor .M. et nonante anz.</p>
                    <p xml:id="d010l231" n="4" rend="4">Quant il furent venus a lla chité, si furent a ll'ostel a un mout riches hom qui lleur
                    fist mout grant feste, et de cez buens vinz li aporte aissiéz auzint com por bienz.</p>
                    <p xml:id="d010l232" n="5" rend="5">Mais il le feizoit par ivrer, et se porpenssa coment il li porroit son avoir toillir,
                    dont il li sembloit qu'il eüs[sen]t a grant plainté.</p>
                    <p xml:id="d010l233" n="6" rend="6">Et ill esprist de mauvaise coivoitiçe, si porpenssa qu'il moitroit desuz li un d’aus
                    larecin, et pour ce lez distrindroit il plus que por nulle choçe por avoir [leur avoir].</p>
                    <lb/>
                </div2>
                <div2 xml:id="d010c026">
                    <head>
                        <title>26.CI OÏROIS DOU TRAÏZON QUE FIST LI MAUVEIS HOSTEZ AS PELLERINS QUI AVEC LUI ESTOIENT HAUBERGIÉZ</title>
                        <abbr>$26</abbr>
                    </head>
                    <p xml:id="d010l234" n="1" rend="1">Dont se couchierent li pellerin qui laissez estoient.</p>
                    <p xml:id="d010l235" n="2" rend="2">Et li hostez, qui plainz estoit de boizdie, prist un enap d’argiant quant il furent
                    endormi; il le botta tout coiement en lleur male.</p>
                    <p xml:id="d010l236" n="3" rend="3">Et quant vient au maitin, devant li jor li pellerin se mistrent a lla voie auzi com
                    acostumé avoient.</p>
                    <p xml:id="d010l237" n="4" rend="4">Et li mauvaiz hostez ala aprés tout armé, et quant il lez hot atainz si cominça a
                    crier : « Rendez ! Rendes ce que vos avés emblé et ce que vos enportés dou mien.»</p>
                    <p xml:id="d010l238" n="5" rend="5">Quant cil l'oïrent, si atendirent et distrent, ccome cil qui ne cuidoient rienz avoir
                    mezfait : « Sor cellui que tu troveraz ce que tu demandes, tu lle porras demander
                    et danner a tta volunté.»</p>
                    <p xml:id="d010l239" n="6" rend="6">Lors cominça cil a querre, si trova li henap en une des males a uns pellerinz ou il
                    avoit esté boté.</p>
                    <p xml:id="d010l240" n="7" rend="7">Cil pellerins en cui male il estoit avoit un suen filz avec lui amoinéz.</p>
                    <p xml:id="d010l241" n="8" rend="8">Quant cil ot son nap trové la ou il l'avoit mis, si dist qu'il estoit lierres, si
                    prist tout li leur et si llez moina devant la justice, si dist que lli pellerinz li
                    avoit emblé son henap et que l'en en feïst justice.</p>
                    <p xml:id="d010l242" n="9" rend="9">[Et il] rezpondirent que non avoient, m[a]iz noiant ne lleur vaut, car li mauvaiz
                    [oste] disoit qu'il avoit trovéz son henap en lla male au [plus] joune.</p>
                    <lb/>
                </div2>
                <div2 xml:id="d010c027">
                    <head>
                        <title>27.SI OÏREZ COMENT LI FILZ AU PELLERINZ FU ENPICHIÉ A[N]CONTRE RAIZON, ET QUEL MIRACLE DIEX EN MOSTRA POR LI BENEOIT APOSTRE</title>
                        <abbr>$27</abbr>
                    </head>
                    <p xml:id="d010l243" n="1" rend="1">Quant la justice l’oï, si enn ot mout grant pitié, si comanda l'[u]n a llaisser le
                    aler et de ll'autre faire justice, car ne pooit estre autremant pour ce qu'ill estoit
                    priz prové et saisi de ll'avoir que çil li metoit suz.</p>
                    <p xml:id="d010l244" n="2" rend="2">Quant li peres l’oï, si dist que l'on laissast son filz aler et de lui feïst l'on
                    justice.</p>
                    <p xml:id="d010l245" n="3" rend="3">Et ces fiz dist que ce n'avendroit ja, car ce ni sseroit raisons ni drois que ces
                    peres i morust et il s'enn alast sainz, ançois soufriroit il la mort et son pere s’enn
                    alast touz sains et feïst bien por ll’arme de lui.</p>
                    <p xml:id="d010l246" n="4" rend="4">Tuit cil qui la estoient enn orent tel pitié et tel doulor que pres qu'il ne moroient.</p>
                    <p xml:id="d010l247" n="5" rend="5">A lla parfin, par ssa propre volunté et por lla delivrance de son pere, fu li filz
                    pendus.</p>
                    <p xml:id="d010l248" n="6" rend="6">Li peres, qui ploroit et demenoit si grant duel que par un poi qu'il ne forzennoit,
                    s'enn ala a monsingnor saint Jaque tout tristez.</p>
                    <p xml:id="d010l249" n="7" rend="7">Quant ill ot faite sa oraizon devant l'autel dou beneoit apostre, si ss'en torna toute
                    la voie qu'il estoit venuz.</p>
                    <p xml:id="d010l250" n="8" rend="8">A chief de .XXVI. jorz vint la ou ses filz pendoit.</p>
                    <p xml:id="d010l251" n="9" rend="9">Et lors cominça il a plorer et a dire: «Haÿ ! laz, biaus filz, pour coi t'engnendrai
                    je? Pour coy vesqui je jor aprés ce que je te vi pendu?»</p>
                    <p xml:id="d010l252" n="10" rend="10">Or poéz oïr grant miracle! que li filz qui mort estoit conforta li pere et si dist
                    : « O ! tu, chier pere, ne plorer pas por ma poine, car je n'ai nul mal. Mes leesse
                    toi, car saichiez bien que je ai esté plus a aise que je ne fui onques mes. Car missire
                    saint Jaque me soustient as proprez mainz, si m'a reinplu de toutez dousors.»</p>
                    <p xml:id="d010l253" n="11" rend="11">Quant li perez oï ce, si ss'en corrut a lla chité et apella tout li pueple por veoir
                    li miracle Nostre Seingnor.</p>
                    <lb/>
                </div2>
                <div2 xml:id="d010c028">
                    <head>
                        <title>28.COMENT LI FILZ DE LLI PELLERIN FU RESUSCITÉZ ET DELLIVRÉZ DES FORCHES OU ESTOIT PENDUZ, ET LI MAUVAIS HOSTEZ FU PENDUS</title>
                        <abbr>$28</abbr>
                    </head>
                    <p xml:id="d010l254" n="1" rend="1">Quant il vindrenr la [et] il virent cellui qui vivoit et qui de si lonc tenz avoit
                    esté pendus, il sorent bien qu'il avoit esté encuséz par lla covoitiçe de son mauvaist
                    host et si estoit sauvéz par lla misericorde Nostre Seingnor et par lla proiere de
                    l'apostre.</p>
                    <p xml:id="d010l255" n="2" rend="2">Lors li descendirent a grant joie, e lli host, enzi com il l'avoit deservi, i pendirent
                    sainz demorance.</p>
                    <p xml:id="d010l256" n="3" rend="3">Tuit cil qui sont cristien doivent entendre qu'il ne faizent jamaiz tel boisdie en
                    lleur hostel ni enn autre, mais douce pitié et douce miserricordie faiçent as pellerinz,
                    si qu'il puissent recovrer Diex et les parmanaublez luierz en vie parmanauble de Dieu,
                    qui vit et rengne en parmanauble glorie. Amen.</p>
                    <lb/>
                </div2>
            </div1>
            <div1 xml:id="d011" type="section">
                <head>
                    <title>11</title>
                    <abbr>11</abbr>
                </head>
                <div2 xml:id="d011c001">
                    <head>
                        <title>1. CE EST LA VIE SAINT BARTHOLOMÉ LI APOSTRRE</title>
                        <abbr>$1</abbr>
                    </head>
                    <p xml:id="d011l1" n="1" rend="1">Quant Nostre Sirez fu monté au ciel, si com voz avez oï et entendu, et li apostrez se
                    departirent par lli monde por preichier et annutier li saint Evangile par ll'amonestemant
                    dou Saint Experit, qui lleur avoit ensseingné toz lez linguages [et embeüz] et rempliz
                    de toute foy et de toute verité sainz nulle mescreance, missire saint Bartholomé li
                    beneoiz apostre s'enn ala en Yndie la Derreaine par lle conmandement Nostre Seingnor.</p>
                    <p xml:id="d011l2" n="2" rend="2">Et bien saichiéz, voz que m'oéz et entendés, que en ll'Escripture sont troiz contrees
                    dont chiascune est Y[n]die apellee : la primiere Ynde iert celle qui est entre lez desers
                    et [Ethiope]; la seconde est celle qui est entre lez diserz et [Me]de; la tierse est
                    celle qui est outre sez deus verz la grant mer que l'on claime Ocheam.</p>
                    <p xml:id="d011l3" n="3" rend="3">Et cil claiment li pluzor Ynde la Major, pour ce que elle est si grant qe en plusors
                    leuz de lui ne puet nuz entrer ne habiter por lla grant chalor dou soloil.</p>
                    <p xml:id="d011l4" n="4" rend="4">E[n] celle Ynde Derreaine que je voz ai devisee ala missire saint Bartholomee por preichier
                    et por anutier li saint Evangile et li saint baptisme Nostre Seingnor.</p>
                    <lb/>
                </div2>
                <div2 xml:id="d011c002">
                    <head>
                        <title>2.CI VOS DIRONZ COMENT SAINT BARTHOLOMÉ LI APOSTRE ENTRA EN UNE CHITÉ D'YNDE</title>
                        <abbr>$2</abbr>
                    </head>
                    <p xml:id="d011l5" n="1" rend="1">Quant il fu venuz, il entra en une chité de lla terre.</p>
                    <p xml:id="d011l6" n="2" rend="2">Et en celle chité avoit un temple, et en çil temple avoit une ydle faite com est une
                    ymage, que cil de lla contree apelloient Artaroth.</p>
                    <p xml:id="d011l7" n="3" rend="3">Ce estoit leur diex et si ll’aoroient.</p>
                    <p xml:id="d011l8" n="4" rend="4">Et cil Altaroth sanoit les malades et si rrallumoit çeus qui avugle estoient, car li
                    diauble estoit en l’ymage qui a·us parlloit en tel mainiere com je vos ai dit.</p>
                    <p xml:id="d011l9" n="5" rend="5">Cil dou païz ne creoient en lle veray Dieu, ne ni·n savoient adonc nulle rien, si [couvenoit]
                    qu'il fuissent degabé par fauz dieu com est par lli diauble.</p>
                    <p xml:id="d011l10" n="6" rend="6">Et bien saichiéz que lli diauble degabe ceuz qui ne croient en Dieu et en Dieu non
                    ho[n]t fiançe.</p>
                    <p xml:id="d011l11" n="7" rend="7">Par ceste mainiere leur fait a lla foie dolor sentir, et a lla foiee les enbat enn
                    infermité et en damages et en perilz, et si lleur done rezpons et si parlle a aus,
                    et a lla foiee fait auzi com il les sainast de leur enfirmités.</p>
                    <p xml:id="d011l12" n="8" rend="8">Il ne llez saine pas ne ni garist de mal qu'il aient, mais il se retrait d'aux grever
                    pluzors foiz.</p>
                    <p xml:id="d011l13" n="9" rend="9">Et quant celle grevance les dellaie, si cuident li foux qu'il soit gari par ce, ce
                    est par lles diaublez qui a llui parlloient ex faucez ymages.</p>
                    <p xml:id="d011l14" n="10" rend="10">Et puis que li saint apostre fu venus en celle chité ou cil diex qui avoit nom Eastharoth
                    estoit aoréz, n’ot il puiz nulle puissance qu'il peüst parller a aux, qu'ill avoit
                    bleichié por moustrer sa grant puissance.</p>
                    <p xml:id="d011l15" n="11" rend="11">Quant il ne puet pluz nul rezponz doner, li templez aempli des malades et des [enfers].</p>
                    <p xml:id="d011l16" n="12" rend="12">Onques n'enn i ot nul qui peüst avoir seccors ne ahie par poestéz qu'il eüst en ssoy.</p>
                    <p xml:id="d011l17" n="13" rend="13">Quant cil de lla chité virent qu'il ne porroient avoir nul rezpons de leur dieu en
                    celle chité ne por sagrifiçe qu'il feïsent ne por autre mainiere, il alerent en une
                    autre chité, la ou une ymage estoit aoree d'un diauble qui est apellee Berith.</p>
                    <lb/>
                </div2>
                <div2 xml:id="d011c003">
                    <head>
                        <title>3.CI DIRONS COMENT CIL DE LLA CHITÉ ALERENT QERRE ET DEMANDER REZPONS A UNE AUTRE DIEU HORZ DE LLA CHITÉ</title>
                        <abbr>$3</abbr>
                    </head>
                    <p xml:id="d011l18" n="1" rend="1">Quant il furent la venu et ill orent ja fait sacriffiçe a leur gise et a lleur mainiere,
                    si comincierent a demander et a enquerre por coy leur dieu Artharoth ne voloit parller
                    a auz ne doner rezpons.</p>
                    <p xml:id="d011l19" n="2" rend="2">Donc leur respondi li diauble qui Berith estoit apelléz : « Vos diex est si sorpris
                    et lïé dez chaenes ardans et deztroiz qu'il n'ose parller puiz çil jor que Bartholomee
                    li apostre Dieu entra en ceste chité.»</p>
                    <p xml:id="d011l20" n="3" rend="3">Donc li rezpondirent il: «Et qui est cil Bartholomé?»</p>
                    <p xml:id="d011l21" n="4" rend="4">Li diauble li dist: «Ill est amiz li Tout Puizsant, et pour ce vint il en ceste contree
                    qu'il enchache et hoste tous les diex que li Yndien aorent.»</p>
                    <p xml:id="d011l22" n="5" rend="5">Donc distrent cil qui lla estoient assembléz: «Enssengne nos coment noz le porronz
                    trover, car entre tant de jenz com ill a en ceste chité assemblee ne lle poonz nos
                    conoistre.»</p>
                    <p xml:id="d011l23" n="6" rend="6">Li diaubles rezpondi et si dist: «A ssez enssengnez qe je vos en dirai le porrés vos
                    bien conoistre: li chivouz de son chief sont noir et crespé, et sa char blanche, et
                    ses ieuz grox, et ses nariez droites et ingalez, et s'a si grant chiv[el]eüre que cez
                    oreilles sont toutez covettes, et sa barbe longue et plaine dez chen[n]ez, et si est
                    de belle estature, ni grant ne petit; et si est vestu d'un blanc drap clavvellé de
                    porpre, et si est affublé d'un grant mantel et en plusors Ieus a vermoillez ja[m]es,
                    et si a bien .XXV. anz que onques sa vesteüre ne conchia ne ni veillist.</p>
                    <p xml:id="d011l24" n="7" rend="7">Et bien saichiéz qu'il aflechist et aginoille devant Dieu et la ou il fait sa horaision
                    .C. fois li jor et .C. la nuit.</p>
                    <p xml:id="d011l25" n="8" rend="8">La parole de lui est auzi com une boisine grant.</p>
                    <p xml:id="d011l26" n="9" rend="9">Li angles Nostre Seingnor vait adéz avec lui, qui ne lli laisse ne faim avoir ne meisaiçe
                    en nulle mainiere, ainz est touz tens liés et haitiéz [et] d'un meisme corage.</p>
                    <p xml:id="d011l27" n="10" rend="10">Il voit trestout ce qui est a venir et conoist tout, et avec ce set il et intent touz
                    lez lingagez de toutes gens.</p>
                    <p xml:id="d011l28" n="11" rend="11">Et ce que vos me demandez, fait il, set il ja, et si sset que je parole de lui.</p>
                    <p xml:id="d011l29" n="12" rend="12">Li angle Dieu li servent et si lli anuçient toutes les choçes.</p>
                    <p xml:id="d011l30" n="13" rend="13">Bien saichiéz que quant vos le queriroiz, s'il veut vos le troverois, et c’il ne veut
                    vos ne lle troviroiz mie.</p>
                    <p xml:id="d011l31" n="14" rend="14">Et je vos pri mout que se vos le trovéz, ne parlléz a llui, mes mout le proies qu'il
                    ne viengne mie sa pour ce que li anglez qui son[t] apréz lui ne faissent aussi de moy
                    com il hont fait d'Astharoth mon conpangnon.»</p>
                    <lb/>
                </div2>
                <div2 xml:id="d011c004">
                    <head>
                        <title>4.CI VOS DIRONZ D'UN DEZVÉ QUI SSAINT BARTHOLOMÉ GARI ET DELLIVRA DOU DIAUBLE</title>
                        <abbr>$4</abbr>
                    </head>
                    <p xml:id="d011l32" n="1" rend="1">Quant li diaubles ot ce dit, si sse tut.</p>
                    <p xml:id="d011l33" n="2" rend="2">Et cil se departirent de la ou il avoient parllé a llui, si s'en rrepairent en lla
                    chité, si ne finerent de querre et de cherchier par troiz jors li saint apostre.</p>
                    <p xml:id="d011l34" n="3" rend="3">Maiz onques ne lle porent trover entre lez extrangnez genz qui en lla vile estoient
                    assemblé.</p>
                    <p xml:id="d011l35" n="4" rend="4">Aprés ce dedens li qart jor, avoit un home en lla ville desvé et fors dou sen par lle
                    diauble.</p>
                    <p xml:id="d011l36" n="5" rend="5">Cil cominçia a crier et a dire: «Bartholomé, apostre de Dieu, tes oraison m’ardent
                    et destruient.»</p>
                    <p xml:id="d011l37" n="6" rend="6">Donc dist li saint apostre: «Diauble, je te comant que tu te taises et si t'en issez
                    dou cors de sist home.»</p>
                    <p xml:id="d011l38" n="7" rend="7">Et tantost fu li home dellivréz dou diauble qui lle travailloit, et si enn avoit esté
                    travailliés par mout lonc tenz.</p>
                    <p xml:id="d011l39" n="8" rend="8">Et adonc avoit un roi en lla terre qui avoit nom Dolomiés.</p>
                    <p xml:id="d011l40" n="9" rend="9">Et cil roi avoit une fille qui ert desvé par fieez que elle mordroit et desiroit toz
                    ceus qui entor lui habitoient et qu'il la convenoit lier par ssa grant forsernerie.</p>
                    <p xml:id="d011l41" n="10" rend="10">Lors vint [on] au roi, si lli anontia l'on que en lla terre avoit un home [qui avoit
                    un home] desvé gari qui lonc tenz avoit esté hors de sa memoire.</p>
                    <lb/>
                </div2>
                <div2 xml:id="d011c005">
                    <head>
                        <title>5.COMENT LI APOSTRE GARI LA FILLE AU ROI</title>
                        <abbr>$5</abbr>
                    </head>
                    <p xml:id="d011l42" n="1" rend="1">Quant li rois oï et entendi [ce], si envoia por lli saint apostre, si lli dist: «Ma
                    fille est mout malemant travaillie par lli hanemi. Je t'en pri que tu lla delivres
                    auzi com tu en dellivras cellui qui enn avoit esté travailliéz par lonc tenz.»</p>
                    <p xml:id="d011l43" n="2" rend="2">Adonc i ala li saint apostre par lla proiere li roi.</p>
                    <p xml:id="d011l44" n="3" rend="3">Et quant il vit la damoicelle qui estoit liee dez chaenes et si dezvé estoit que nuz
                    ne lli ousoit aproismer, li saint apostre la rova a desllier.</p>
                    <p xml:id="d011l45" n="4" rend="4">Don distrent li serjant li roi au ssaint apostre: «Biaus sire, il ni a seiens si hardi
                    qui i osast aproismer.»</p>
                    <p xml:id="d011l46" n="5" rend="5">Donc leur dist li saint apostre: «Ne lla doutez maiz de nulle rienz, car je tieng ja
                    li diauble qui en llui estoit tout lïéz, [mes alés] et si lla dezlliéz et lavés et
                    atornés la mout bellemant, et si lli donés a mangnier, et domain par maitin la moinés
                    devant moy.»</p>
                    <p xml:id="d011l47" n="6" rend="6">Et lors li alerent li serjant, si lle firent enssi com li saint apostre leur avoit
                    dit, et puiz n’ot li diaublez puissance de lla damoiselle travaillier.</p>
                    <p xml:id="d011l48" n="7" rend="7">Quant ce vit li rois, si fist chargier chamiaux d'or et d’argiant et des pierres pretiusez
                    et des riches drapz de soie, si fist querre li saint apostre qu'il li voloit tot ce
                    doner por ce que sa fille estoit dellivre par llui dou diauble qui lla destrennoit.</p>
                    <p xml:id="d011l49" n="8" rend="8">Mais cil qui lle quistrent ne lle porent paz trover.</p>
                    <p xml:id="d011l50" n="9" rend="9">Lors li reporterent toutez les richeces qu'il li voloient doner au saint apostre au
                    paleiz li roi.</p>
                    <lb/>
                </div2>
                <div2 xml:id="d011c006">
                    <head>
                        <title>6.CI OÏRÉZ PAROLES DE VERITÉ QUE LLI SAINT APOSTRE DIST AU ROI POR LUI TORNER A LLA SAINTE FOY</title>
                        <abbr>$6</abbr>
                    </head>
                    <p xml:id="d011l51" n="1" rend="1">Ensuit trezpaissa li jorz et la nuit trez que a ll'endemain a l'ajornee.</p>
                    <p xml:id="d011l52" n="2" rend="2">Adonc s’apparut li saint apostre au roi, qui en sson lit s’estoit dedenz sa chambre
                    qui ert close et fermee, si lli dist: «Pour coi m'as tu fait querre tout jor a ton
                    or et a ton argent et a toutez tez gemez et pierrez pretiuses et a tous tes draps de
                    soie ?</p>
                    <p xml:id="d011l53" n="3" rend="3">Saichiez bien qe je n’enn ai que faire, mais sil en ont mistier qui dezirent lez terrines
                    choces.</p>
                    <p xml:id="d011l54" n="4" rend="4">Mes je ne voil avoir nule terrienne choce ni nulle charnel.</p>
                    <p xml:id="d011l55" n="5" rend="5">Et si te veil faire assavoir que tu entendez que li fiz Dieu deingna naistre de lla
                    Virgne Marie, et qu’i fu Diex et est touss tens et ja ne faudra.</p>
                    <p xml:id="d011l56" n="6" rend="6">Et si saiches encore bien que a toutes lez creaturez qui ssont a il doné comincement.</p>
                    <p xml:id="d011l57" n="7" rend="7">Et ceste virge qui lle porta avoit voé virginité devant ce qu’elle coneüst la grant
                    puissance dou Saint Expirit qui en llui desciendi.</p>
                    <p xml:id="d011l58" n="8" rend="8">Et pour ce ne brisa il mie li convenant qu’elle enn avoit fait, car si tost com Gabriel
                    li saint angle li apparut fu elle remplie de lui sai[n]z ce qu'elle ne fu de noient
                    maumize ni enpiriee, auzi com li solail entre dedans la verriere sen ce que elle soit
                    par lui maumize ni moillie.</p>
                    <p xml:id="d011l59" n="9" rend="9">Et si saichiez encore bien que de ze que lli anglez dist, que elle en fu expauentee
                    pour ce qu'il li annouzioit choce si mervoillauble.</p>
                    <p xml:id="d011l60" n="10" rend="10">Mez li angle la reconforta et si lli dist: Noli timere Maria, invenisti enim gratiam
                    apud Deum; ce est a dire: «Maria, n'aies pahor, car tu as trové gratie en Nostre Seingnor.»</p>
                    <p xml:id="d011l61" n="11" rend="11">Ecce concipiez et pariez filium et vocabi[s] nomen eius [Jhes]us: «Tu concevras et
                    avras un filz, qui tu appelleras par nom Jhesu.»</p>
                    <p xml:id="d011l62" n="12" rend="12">Et quant la dame oï ceste parole de ll'angle, si fu reconfortee et si lli dist: Quomodo
                    fiet istu[d] quia virum non congnosco?; ce est a dire: «Coment pourra ce estre, car
                    je ne conuiz home?», ce est autant a dire «je ne fui onques en bailie d'ome».</p>
                    <p xml:id="d011l63" n="13" rend="13">Li angles li respondi: <emph style="font-style:italic">{{Propter hoc Spiritus Sanctus
                    superveniet in te et virtuz altissimi obunbrabit tibi;}}</emph> ce est a dire: «Li
                    Saint Experit vendra en toy, et la grant virtu de lui t’aombrera.» Ideo quoque qui
                    ex te nascietur filius [Dei] sanctus vocabitur: ce est a dire: «Et cil qui naistra
                    de toi sera appelléz filz de Dieu tout puissant.»</p>
                    <p xml:id="d011l64" n="14" rend="14">Et sil Dieu, quant il fu néz, soufri qe li diauble li tenta.</p>
                    <p xml:id="d011l65" n="15" rend="15">Et si lle cuida decevoir aussi com il desut li primier home tant com il li fist mangnier
                    dou fruit qui lli estoit deveéz.</p>
                    <p xml:id="d011l66" n="16" rend="16">Si lle laissa tant aprochier de lui qu'il li dist: «Di de ces pierrez que pain en ssoit
                    faiz, et si en mennuez que tu n'en aiez faim.» Et il rezpondi au diauble qui enzint
                    li ten[t]oit: Non de pane tantum vivit homo, sed in omni verbo Dei; ce est a dire:
                    «Li home ne vit tant soulement de pain, mais des parolez Nostre Seingnor.»</p>
                    <p xml:id="d011l67" n="17" rend="17">Et cil diauble, qui tout li monde avoit deceü par lli fruit qui fu defendu, [r]eperdi
                    tout ce qu'il avoit a ssa part conquis par celui jeunanz et atenanz.</p>
                    <p xml:id="d011l68" n="18" rend="18">Et si fu bien raizon que cil que li fiz de lla virge avoit deceü et vaincu fust [veincuz
                    et deceüz par le filz de la Virge].»</p>
                    <p xml:id="d011l69" n="19" rend="19">Lorz dist li roiz au saint apostre: «Coment puet ce estre que ce fu virginitéz dont
                    li primierz hom fu néz?»</p>
                    <p xml:id="d011l70" n="20" rend="20">Li saint apostre li respondi: «Je [r]ent graicez a Dieu de ce que tu entens.»</p>
                    <lb/>
                </div2>
                <div2 xml:id="d011c007">
                    <head>
                        <title>7.COMENT LI SAINT APOSTRE PARLLA AU ROI CAR IL NE DOUTOIT NULLE CHOCE</title>
                        <abbr>$7</abbr>
                    </head>
                    <p xml:id="d011l71" n="1" rend="1">«Adam fu lli primier home et fu fait de la terre.</p>
                    <p xml:id="d011l72" n="2" rend="2">Pour ce fu elle apellee sa mere; et la terre estoit adonc virge, car elle n'iert mie
                    couchiee par humain sanc qui sor lli fust expandu, si nn'avoit onques esté entamee
                    par sepulture faire a mort enfoïr ne par autre choce.</p>
                    <p xml:id="d011l73" n="3" rend="3">Et por ce fu Adam apellés filz de virge.</p>
                    <p xml:id="d011l74" n="4" rend="4">Et pour ce qu'ill ot mangnié dou fruit que cil qui ll’avoit fait li avoit defendu,
                    fu il mis fors de Paradis.</p>
                    <p xml:id="d011l75" n="5" rend="5">Et cil qui ll'avoit fait vint au monde par lla Virge et fu fiz de virge, et si desut
                    celui qui Adam avoit deceü pour ce qu'il soufri tant qu'il le prist et porta enz au
                    desert, ni onques en .XL. jors qu'il le vit jeuner ne lli rrova mangnier.</p>
                    <p xml:id="d011l76" n="6" rend="6">Car il penssa bien et savoit en ssa penssee que c'il n’avoit faim aprés .XL. jors,
                    qu'i estoit verais Diex.</p>
                    <p xml:id="d011l77" n="7" rend="7">Et si iert il sainz nulle doute.</p>
                    <p xml:id="d011l78" n="8" rend="8">Mais cil ne ll'entendoit mie, ne ciaux ne ll'entendent qui de verai cuer ne ll’aiment
                    et qui ne ss’abandonent as veraiz evrez faire.</p>
                    <p xml:id="d011l79" n="9" rend="9">Et li diaubles, quant il vit qu'il avoit fai[m] ento[r] lez .XL. jors qu'il avoit jeuné,
                    si cuida bien estre seürz qu'il n'estoit mie veraiz Diex, si lli dist: «Pour coy as
                    tu faim? Di que ces pierez deviengnent pain et si menue.»</p>
                    <p xml:id="d011l80" n="10" rend="10">Lors rezpondi il au diauble: «Je gardarai la loy Dieu, si ne menjerai je mie, si que
                    je que home sui te puisse giter de lla singnorie dont tu gittas li primier home [et]
                    de lla poesté que tu as enquise.»</p>
                    <p xml:id="d011l81" n="11" rend="11">Adonc li dist li diaublez: «Exgarde quant que tu vois: je te dounerai or et argiant
                    et pierrez pretiusez et toute la richeçe de ceste siecle se tu m'ahorez.»</p>
                    <p xml:id="d011l82" n="12" rend="12">Lors li respondi Nostre Sire Diex: «Aléz arriere» Sathanas! Scriptum est enim Dominum
                    Deum tuum adorabiz et illi soli serviez; ce est a dire: «Enemiz, vai enzus de moy!
                    Car l'Ezcripture dist: Tu ahoreras Nostre Seingnor ton Dieu et a llui seul serviras
                    tu.»</p>
                    <p xml:id="d011l83" n="13" rend="13">Et encor li tempta il en un autre mainiere; car il l'en porta suz li temple, si lle
                    ro[v]a qu'il se laissast juz cheoir, car il n'avroit ja mal; et la voloit il exprover
                    se en lui avoit point d’orgoil.</p>
                    <p xml:id="d011l84" n="14" rend="14">Maiz cil, qui tout savoit et douz et beningnez estoit, comande a ll'enemi qu'il d'illuec
                    s'enn alast et qe plus non demorast devant lui.</p>
                    <p xml:id="d011l85" n="15" rend="15">Cil hom qui Jhesu Crist est appellés, qui a enzi vencu li diauble, et nos envoie par
                    toutez terrez por ce que nos en chaisson lez diaublez que lles folles genz ahorent
                    par lles temples et que nos leur toillons ciaux qui sont en lleur poestéz, car ill
                    est vancus.</p>
                    <p xml:id="d011l86" n="16" rend="16">Et pour ce ne volons nos prendre or ni argiant, car Nostre Sires, nos Diex, le dezpiçe
                    et si n'enn a cure, ainz desirons estre riche en sson rengne, ou il n'i a langor ne
                    nus maus n'i vi[e]nt, ne tristeçe n'i est trovee, ne mort n'i a son leu ne n'i abite
                    ainz est parmanaublement bone eurtéz et joie sainz fin et parmanauble delit.</p>
                    <p xml:id="d011l87" n="17" rend="17">Et par celui qui sirez iert de celle rengne et de celle jent et grant seingnorie [et]
                    par ces angles tieng je lïé li diauble qui voz donoit rezpons ex ymagez que vos ahorés
                    dedens vos templez.</p>
                    <p xml:id="d011l88" n="18" rend="18">Et se tu te veuz faire baptiçier et tu te llais enlluminier, je te firai veoir et conoistre
                    cui tu as ahoré et servi.</p>
                    <lb/>
                </div2>
                <div2 xml:id="d011c008">
                    <head>
                        <title>8.CI VOS DIRONS QU[E] REZPONDI SSAINT BARTHOLOMÉ LI APOSTRE</title>
                        <abbr>$8</abbr>
                    </head>
                    <p xml:id="d011l89" n="1" rend="1">Ore entent un petit par quel art et par quel engning li diaublez, qui lli primier hom
                    desut si com je t'ai dit, garist ceus qui gisoient malades enz li temple.</p>
                    <p xml:id="d011l90" n="2" rend="2">Par ssa mauvaize poesté a il sor llez unz menor puissance [et] sor lli autre enn a
                    grengnor, et menor sor siauz qui mainz peichent.</p>
                    <p xml:id="d011l91" n="3" rend="3">Li diaublez les fait devenir malades par son art et si lles enorte pour ce qu'il croient
                    en lui, et si a la poesté en lleur armez par ce qu'il ahorent les ymagez ou il abitent,
                    qui sont de metal ou de pierre.</p>
                    <p xml:id="d011l92" n="4" rend="4">Tantost com il les soploient et aorent, il ne llez grive plus de leur enfirmitéz que
                    il leur a donee, et par ce les croient il plus fermement et cuident que ce soit par
                    leur grant poesté.</p>
                    <p xml:id="d011l93" n="5" rend="5">Et cil diauble qui estoit en celle ymage que tu ahores est lïéz et tenuz par ma poestéz,
                    ci qu'il ne puet doner respons a ceus qui lle proient et aorent et sagrifient.</p>
                    <p xml:id="d011l94" n="6" rend="6">Ce porras tu veoir se tu veus et prover sain[z] attarjançe: je li comanderai qu'il
                    entre dedenz l'ymage, et si lli firai dire a plaine vois qu'ill est si llïéz qu'il
                    ni puet parller ne rrezpondre.»</p>
                    <p xml:id="d011l95" n="7" rend="7">Donc dist li rois au saint apostre: «Demain a hore de prime seront noz clers apparoilliéz
                    de faire sagrificez devant lui, et je i vendrai por ce que je voil veoir ceste mervoille
                    que tu me diz.»</p>
                    <lb/>
                </div2>
                <div2 xml:id="d011c009">
                    <head>
                        <title>9.COMENT LI DIAUBLE PARLLA DEVANT LI ROI ET DEVANT LES EVEZQUES</title>
                        <abbr>$9</abbr>
                    </head>
                    <p xml:id="d011l96" n="1" rend="1">Enssint soufrirent tant que ce vint a ll’endemain a hore de prime.</p>
                    <p xml:id="d011l97" n="2" rend="2">Et quant li evesque et li autre clers de lla loy comincierent a ffaire li sagrifiçe
                    devant l'ymage, li diaublez encominç[a] a crier et dire: «Chaitivez jenz, ne ssagrifiéz
                    pas devant moy, que pis ne vos aviengne que a moy n'est avenu, qui en ssui lïéz en
                    chaenes de fer tout ardanz par llez anglez Jhesu Crist cui li juif cruzifierent, si
                    lle cuidoient avoir mort, mais il destruist la mort et nostre prince, et si lle lia
                    dez chaenez de feu, et si resuscita au tierz jorz li vanquieres de diauble et de lla
                    mort, et si dona a ssez sainz apostrez forse par [le singne de la croiz et si les envoia
                    par] toutez les partiez dou monde.</p>
                    <p xml:id="d011l98" n="3" rend="3">Et li unz enn est ci, qui me tient lïé et emprisoné, et je vos requier que voz li proiéz
                    por moy q'il me laist aler enn autre contree.»</p>
                    <lb/>
                </div2>
                <div2 xml:id="d011c010">
                    <head>
                        <title>10.COMENT LI DIAUBLE PARLLOIT PAR LLA FORCE DOU SAINT APOSTRE</title>
                        <abbr>$10</abbr>
                    </head>
                    <p xml:id="d011l99" n="1" rend="1">Donc dist li saint apostre Nostre Seingnor: «O! tu, diables, regehis et di qui bleiçe
                    cez homez qui tant hont d'enfirmités en ceste terre.»</p>
                    <p xml:id="d011l100" n="2" rend="2">Li diaubles li rezpondi au saint apostre: «Li diaublez, qui est nostre prince et nostre
                    magistre, est lïéz par ll’apostre Dieu, et il nos envoie as homez et as femes pour
                    ce que nos les bleichonz en ses charz, car en cez armes n'avons nos puissance s'il
                    ne nos ahorent et font sacrificez.</p>
                    <p xml:id="d011l101" n="3" rend="3">[Et si tost come il ont sacrefié] a nos por lla sainté de leur corz ne lleur nuisonz
                    nos plus, car adonques cominç[o]mes nos a avoir poesté en lleur armez.</p>
                    <p xml:id="d011l102" n="4" rend="4">Et pour ce que nos les laissons a grever az cors, il cuident qe nos lez garissons,
                    si nos ahorent auzi com noz fuissonz dieu.</p>
                    <p xml:id="d011l103" n="5" rend="5">Maiz nos somez serjans au diauble, qui est lïéx par lla poesté Jhesu Crist, li fiz
                    de lla Virge [qui] fu miz en lla cruiz, et trez que Bartholomee ses apostres vint
                    en lla chité sui je lïé dez chaenez ardans qui trestout me destruient.</p>
                    <p xml:id="d011l104" n="6" rend="6">Et pour ce parole je qu'il le comande a moy, car je n'osasse parller devant lui s'il
                    ne lle m'eüst comandé.»</p>
                    <p xml:id="d011l105" n="7" rend="7">Donc li dist li saint apostre: «Por coy non renz tu sainté az homes qui a toy sont
                    venuz?»</p>
                    <p xml:id="d011l106" n="8" rend="8">Li diauble li rezpondi: «Quant noz bleichonz li cors et la char, si ne poonz nul mau
                    faire a ll'arme, li cors et la charn remangnent en imfirmitéz.»</p>
                    <p xml:id="d011l107" n="9" rend="9">Donc li dist li saint apostre: «Et coment lez bleichiéz vos et faites mal as armes?»</p>
                    <p xml:id="d011l108" n="10" rend="10">Li diauble li rezpondi: «Quant il croient que nos somes dieu et il nos ahorent et
                    rendent sagrifiçe, adonc s'ostent il de Dieu, ne nos n'en ostons mie ne ni garizonz
                    les plaies que nos leur avonz faites, et aprés enn alons por ll’arme hastivemant.»
                    Lors dist li saint apostre a tout li pueple:</p>
                    <lb/>
                </div2>
                <div2 xml:id="d011c011">
                    <head>
                        <title>11.COMENT LI SAINT APOSTRRE PAROLE AU ROI ET AU PUEPLE ET LEUR MOSTRE QUEL DIEU IL AVOIENT AORÉ</title>
                        <abbr>$11</abbr>
                    </head>
                    <p xml:id="d011l109" n="1" rend="1">« Or poés vos oïr cellui cui voz cuidiés qu'il fust diex et que vos cuidiéz qu'il
                    voz sanast de voz plaies. Ahoréz et entendés li verai Dieu, nostre creator, qui au
                    chiel est, si ne creéz mie ymagez faites de pierrez et de mortier. Et se voz volés
                    tuit avoir sainté [et] que je en proie a Nostre Seingnor, hostéz ses ymages de ci,
                    si llé me conbriziés toutes. Et quant vos avroiz ce fait, je beneïrai cist temple
                    en lle nom Nostre Seingnor, si voz firai baptizier et recevroiz voire creanze.»</p>
                    <p xml:id="d011l110" n="2" rend="2">Donc comanda li rois que l'on liast les ymagez de cordez et dez liens.</p>
                    <p xml:id="d011l111" n="3" rend="3">Et il [s]i firent, maiz onquez ne lla porent movoir ne juz saichier de son siegne.</p>
                    <p xml:id="d011l112" n="4" rend="4">Lorz li dist li saint apostre: «Ore hostéz toz les liens et si lle deslliés.» Quant
                    ill orent enzi fait, li saint apostre dist au diauble qui dede[n]z l’ymage estoit:
                    «Se tu ne veuz que je te faice envoier au parfont abizme, iss de ceste ymage et si
                    vaiz en terre deserte ou oisiaus ni vole ne home non habite.»</p>
                    <p xml:id="d011l113" n="5" rend="5">Tantost com li saint apostre ot ce dit, enssi li diauble ors de ll’image, si lla debrisa
                    toute par si menues pieces que nus n’e[n] peüst reconoistre nés une piece [de la pointure.</p>
                    <p xml:id="d011l114" n="6" rend="6">Et non mie la grant ymaige tant] seulemant, mais toutes les autres ymages qui au temple
                    estoient mises furent debrisiez.</p>
                    <lb/>
                </div2>
                <div2 xml:id="d011c012">
                    <head>
                        <title>12.COMENT LI SAINT APOSTRE FET ORAIZIONS POR COI LI PUPLE TORNAST A SAINTE CREANCE</title>
                        <abbr>$12</abbr>
                    </head>
                    <p xml:id="d011l115" n="1" rend="1">Donc cominça tous li pueple qui lla est assemblés a crier a une vois et a dire: «Li
                    dieu que Bartholomee li apostrre preiche et annuice est puissant sor toute creature.»</p>
                    <p xml:id="d011l116" n="2" rend="2">Lors comincia li saint apostre a tendre sez mainz vers li Creator, si dist: «Biaux
                    Sire Diex, pere de toutes creaturez, qui feïst Abraham et Ysaac et Jacob, qui vostre
                    saint fiz envoiastez en terre pour ce qu'il nos rachatast de son pretius sanc dou
                    grant pechié ou nos estionz cheü par Adam nostre primerain pere, et qui verai Diex
                    fu et est et sera, enlluminierez et sauverez des armes, qui nos donas poesté des [enfers]
                    curer et de enlluminer les avugles et de gerir les lepros et de desllier les palaisinz
                    et de chaichier les diaubles des cors et de resusciter lez mors, qui nos done qanque
                    nos requirons en ton nom nos avonz, je vos pri, biaux douz Sire, par vostre saintisme
                    nom, que [t]oz sist pueple que ci est assembléz si puist convertir et si atorner a
                    lla voie de salu qu'il soient sauf, si q'il tuit puissent conoistre que tu ez veraiz
                    Diez, sirez dou chiel et de lla terre et de la mer.»</p>
                    <lb/>
                </div2>
                <div2 xml:id="d011c013">
                    <head>
                        <title>13.[COMENT] LI SAINT ANGLEZ DEMOSTRA PAR LLA PROIERE DE LL'APOSTRE LI DIAUBLE Q'IL AVOIE[NT] AORÉ</title>
                        <abbr>$13</abbr>
                    </head>
                    <p xml:id="d011l117" n="1" rend="1">Quant ill ot enzi dit, tous li pueplez respondi: «Amen».</p>
                    <p xml:id="d011l118" n="2" rend="2">Et lors aparut li anglez Nostre Seingnor enz li temple devant tout li pueple, et si
                    estoit ausi rezplendissant et auzi cler com li soleil, et si voloit par [les] .IIII.
                    angles dou temple, et si feisoit li singne de lla verai Cruiz et entailloit en pierres
                    qarréz qui ex .IIII. anglez dou temple estoi[en]t la veray Cruis.</p>
                    <p xml:id="d011l119" n="3" rend="3">Quant ill ot ce fait voiant toux li pueple, si dist que tuit l’oïrent: «Nostre Sire,
                    qui ça m’a envoié, dit que vos estez tuit mondé et sauvéz de vos enfermitéz. Ausi
                    ai je mondé et nettoié [cest temple] de toutez cocheürez et de touz pechiéz, et de
                    ll'abiteor qui i soloit abiter estez dellivres, que li saint apostre comanda qu'il
                    s’enn alast ex desers loïns. Et si lle vos moustrerai encore. Quant vos le voiréz,
                    n'aiés nulle peor, mais enzi faites singnez com je ai entaillié en ceste pierre; et
                    faites a vos dois le singne de lla croiz en mi vos froinz, et touz maus s'enfuiront
                    ensuz de vos.»</p>
                    <p xml:id="d011l120" n="4" rend="4">Lors moustra li saint angle un grant home noir plus que nulle creature, si avoit li
                    viaire mout agu et longue barbe, et les chivolz loinz et crespé tres que a pié, et
                    les ieus ausi fait et ausint ardans come li fe[r]s quant il arde et il [e]n ist de
                    lla fornaize.</p>
                    <p xml:id="d011l121" n="5" rend="5">Et si lli isoit par sa boche fumee et estanchellez de feu toutez ardans, et des nariles
                    issoit flambe bloe qi mout estoit laide et ydeuse; et si avoit les [a]illes toutez
                    expinouces et mout orriblez.</p>
                    <lb/>
                </div2>
                <div2 xml:id="d011c014">
                    <head>
                        <title>14.COMENT LI DIAUBLE S'ENFUI PAR LLI CONMANDEMENT DE L'ANGLE</title>
                        <abbr>$14</abbr>
                    </head>
                    <p xml:id="d011l122" n="1" rend="1">Adonc li dist li saint angle Nostre Seingnor: «Pour coy que tu feïs li conmandemant
                    de ll'apostre et tu ostas de ceste temple toute la lingnee des fauces ymagez, et je
                    te firai selonc li conmandement de l'apostre. Si te comant que tu t'en voises sainz
                    nulle attarjançe la ou nus hom n'abite ne ne puet estre: la soiez jusque au jor dou
                    Juïse.»</p>
                    <p xml:id="d011l123" n="2" rend="2">Quant li saint angle ot ce dit, il comincia a crier et a huler mout trez durement,
                    et puiz s'enn ala que puis n'apparut a nullui ne ni fist grevance ne a home ne a feme.</p>
                    <p xml:id="d011l124" n="3" rend="3">Quant enzi fu fait et venu, li angle Nostre Seingnor se departi dou temple, si ss'envola
                    au chiel voiant tous ciauz qui lla estoient.</p>
                    <lb/>
                </div2>
                <div2 xml:id="d011c015">
                    <head>
                        <title>15.COMENT LI EVESQUES DE LEUR LOY VINDRENT EN CELLE CONTREE ET PUIS S'ENN ALERENT PLAINDRE</title>
                        <abbr>$15</abbr>
                    </head>
                    <p xml:id="d011l125" n="1" rend="1">Donc se fist li rois [Pollemiens] baptiçier, et sa feme et ces .II. filz et tous li
                    pueplez de lla chité et toutes les autres gens des chités et dez chaistieuz qui dou
                    roiaume estoient, si crurent fermement en Nostre Seingnor.</p>
                    <p xml:id="d011l126" n="2" rend="2">Et li rois deguerpi la corone et le scieptre roial, et si enssevi li saint apostre
                    la ou il aloit.</p>
                    <p xml:id="d011l127" n="3" rend="3">Quant tout ce fu fait que je vos ai conté, et li rois et toutes les gens de son roiaume
                    croïrent fermement e·Nostre Seingnor, li evezques dez tenples, qui croient fermemant
                    ex faucez ydles, n'orent mie laissie leur fol creance ne ni ss'en voustrent dezpartir,
                    hains s'assemblerent et s'en aloient au roi Astrige, qui ainz néz estoit au roi Peloméz
                    et si tenoit la loy des Indes.</p>
                    <p xml:id="d011l128" n="4" rend="4">Quant devant lui furent venuz, si lli distrent: «Tes frerez a laissié tout ton roiaume,
                    si est devenuz desciple a un enchanteor qui nostre contree a toute atornee a ssa loy,
                    et si a destruit nos templez et tous nos diex.»</p>
                    <p xml:id="d011l129" n="5" rend="5">Et lors qu'il disoient ce au roi tout en plorant, autres evesquez et autres clers
                    d'autre chité s'aginoillerent devant li roi et li cominzierent a dire autrez [t]eus
                    choces come sil devant li avoient dites.</p>
                    <lb/>
                </div2>
                <div2 xml:id="d011c016">
                    <head>
                        <title>16.COMENT LI SAINT APOSTRE FU AMOINÉS DEVANT LI ROIS ASTRAGE ET LI ROIS LI COMANDA SES DIEX AORER</title>
                        <abbr>$16</abbr>
                    </head>
                    <p xml:id="d011l130" n="1" rend="1">Quant li rois Astriges oï ce, si fu mout corruichiés en sson corage.</p>
                    <p xml:id="d011l131" n="2" rend="2">Et tantost fist mil homes armer et monter et aler avec le[s] evesques de sa loy, et
                    si lleur comanda que lla ou il troveroient li apostre, que lle preïssent et si lle
                    liassent et si ll'amoinassent devant lui.</p>
                    <p xml:id="d011l132" n="3" rend="3">Quant il leur ot comandé, cil se departirent dou roy, et si alerent tant et quistrent
                    qu'il troverent li saint apostre et le lierent et l'amoinerent devant li roi Astriges.</p>
                    <p xml:id="d011l133" n="4" rend="4">Quant li rois le vit, si dist: «Ex tu ce que mon frere as destorné de nostre loy?»</p>
                    <p xml:id="d011l134" n="5" rend="5">Li apostre li rezpondi au roi: «Je ne li ai mie destorné, ains l'ai atorné a droite
                    voie.»</p>
                    <p xml:id="d011l135" n="6" rend="6">Et li roiz li dist: «Ex tu se qui as fait nos diex dezbrisier et destruire?»</p>
                    <p xml:id="d011l136" n="7" rend="7">Li apostre respondi: «Je donai poesté as diaublez qui enn aus estoient qu'il les desbrisaissent
                    et quaissassent pour ce que cil qui llez v[err]oient laissaissent leur folle creance
                    et si creüssent en Dieu, li Pere tout puissant, qui maint au ciel laissuz.»</p>
                    <p xml:id="d011l137" n="8" rend="8">Donc dist lli rois a ll'apostre: «Tu as fait mon frere relinquir son dieu et croire
                    li tien dieu. Et je te firai relinquir ton dieu et croire au mien dieu, et si lle
                    te convendra a croire et faire sagrifise.»</p>
                    <lb/>
                </div2>
                <div2 xml:id="d011c017">
                    <head>
                        <title>17.COMENT LA GRANT YMAGE DOU ROI CHEÏ</title>
                        <abbr>$17</abbr>
                    </head>
                    <p xml:id="d011l138" n="1" rend="1">Donc li respondi li apostre au roi: «Selle loy le tient en tel dezpit li dieu que
                    tez freres aora, qu'il li convient maugré sien qu'il brisast l'image ou enz il estoit.
                    Se tu pues enssint faire dou mien dieu ou je aore et croi, tu me porras bien a ce
                    moiner par raizon que je ahorerai et croirai li tien dieu. Et se tu ne puez noiant
                    faire a mon dieu par ta poesté ne par lla poesté de tiez diex, je debriserai toz tes
                    diex par lla poesté del mien dieu, se tu croiz en lui.»</p>
                    <p xml:id="d011l139" n="2" rend="2">Quant ill ot ce dit, un message vint au roi qui lli dist que cez granz diex, qui avoit
                    nom Euvaldac, estoit cheüs et abatuz de lla ou il estoit, si depechiéz et alés a nnoiant
                    qe petit i avoit de remanant.</p>
                    <lb/>
                </div2>
                <div2 xml:id="d011c018">
                    <head>
                        <title>18.COMENT FU DECOLLÉZ LI SAINT APOSTRE PAR LLES SERJANS AU ROI ESTRAGES</title>
                        <abbr>$18</abbr>
                    </head>
                    <p xml:id="d011l140" n="1" rend="1">Quant li rois oï et entendi ceste novelle, si fu si dolanz et si coruichiéz qu'il
                    dessira toz les vestimenz de porpre qu'il avoit vestus.</p>
                    <p xml:id="d011l141" n="2" rend="2">Et lorz fist prendre li saint apostre, si lle fist dez bastons batre mout trez duremant
                    et si comanda que l'on li decollast.</p>
                    <p xml:id="d011l142" n="3" rend="3">Quant il fu decollés par lle conmandement li roi, Pollemiés et les gens des dus[e]
                    chitéz, dont il en i avoit tant que nus rien ssavoit li conte [et] tuit creoient a
                    lleur pooir e·Nostre Seingnor Jhesu Crist, il pristrent li corz monzingnor saint Bartholomee
                    li glorius apostre Jhesu Crist, si ll’en porterent forz de lla chité et de la terre
                    li rois Astrige, tout chantant et loant Nostre Seingnor, tant qu'il vindrent en lla
                    leur contree.</p>
                    <p xml:id="d011l143" n="4" rend="4">Et au trintiexme jor aprés, prist lli diauble li roi Astrige, si ll’en porta usqe
                    au temple ou li cors dou beneoit apostrre gisoit, et la fu il poséz et mort.</p>
                    <p xml:id="d011l144" n="5" rend="5">Et tuit li evesques qui a lui estoient furent tuit plain de diauble et de forcernerie,
                    et furent tuit [ausinc mort.</p>
                    <p xml:id="d011l145" n="6" rend="6">E por ce furent tuit] expauenté cil qui ne croient mie fermemant en Nostre Seingnor
                    Jhesu Crist, si sse convertirent et crurent fermemant et se firent tuit baptiçier
                    des mains des prestrez que saint Bartholomee li apostrez avoit ordiné.</p>
                    <p xml:id="d011l146" n="7" rend="7">Et li rois Pollemiés fu ordinés et levés a evesques par lla demostrançe saint Bartholomé
                    l'apostre, et si fist maintez belles miraclez par lla volunté de Nostre Seingnor en
                    lle nom dou saint apostre.</p>
                    <p xml:id="d011l147" n="8" rend="8">Et si fu .XXX. anz evesquez, et il crut et exaussa en toutez mainierez sainte Ygliçe
                    et sainte Cristienté et exaussa li nom Nostre Seingnor.</p>
                    <p xml:id="d011l148" n="9" rend="9">Et adonc trespaissa il de ceste monde en ll’autre et ala en vie parmanauble, ou Diex
                    nos laist parvenir toz par lles saintez proieres de saint Bartholomee li beneoit apostre
                    et par lla soe sainte misericorde, et par lla proiere dou beneoit evesque Pellemiéz,
                    qui vit et rengne par touz les sieclez des siecles. Amen.</p>
                    <lb/>
                </div2>
            </div1>
            <div1 xml:id="d012" type="section">
                <head>
                    <title>12</title>
                    <abbr>12</abbr>
                </head>
                <div2 xml:id="d012c001">
                    <head>
                        <title>1. SI COMINÇE LA PAISSION SAINT MARC LI EVANGNELISTE, COMENT IL ALA ENN ALIXANDRE PAR LLI CONMANDEMENT DE NOSTRE SEINGNOR JHESU CRIST POR LLA SAINTE CRISTIENTÉ EXAUXIER ET MONTIPLIER</title>
                        <abbr>$1</abbr>
                    </head>
                    <p xml:id="d012l1" n="1" rend="1">En cel tens que li saint apostre estoient si departi et expandu par li monde por annutier
                    et por preicier as estrangniers, ce est a ceus qui non creoient fermemant en Dieu, li
                    saint Evangnile et li saint baptisme et la sainte resurreizion Nostre Seingnor Jhesu
                    Crist, missire saint Marc li beneoit evangeliste s’enn ala par la volunté d[o]u Saint
                    Experit enn Egypte.</p>
                    <p xml:id="d012l2" n="2" rend="2">Et par toute la contree d'Egypte et [de Libe] et dé terrez entor cominça il a preichier
                    li saint Evangile et li aveniment Nostre Seingnor Jhesu Crist.</p>
                    <p xml:id="d012l3" n="3" rend="3">Et par toutes ces terrez que je vos ai nomees n'avoit home ne feme qui en Dieu creüst
                    ne ni ert circunciz selonc la loy des juif, ainz aoroient et servoient les ydles, et
                    si faisoient ymagez des plusors semblances ou il avoient leur fiance, et si i creoient
                    il en ellez ne autre dieu n’avoient.</p>
                    <p xml:id="d012l4" n="4" rend="4">Et toutez les maleurtéz et toutes les evres que a Damedieu desplaizoient [estoient]
                    in cel tenz par ces gens de ces contreez aemplies.</p>
                    <p xml:id="d012l5" n="5" rend="5">Quant missire saint Marc li beneoit evangneliste vint en lla terre, il entra en une
                    chité qui ert apellé Cyrine, ou il trova gens néz dou païs qui aunques atendoient [a]
                    bien des plusors chocez.</p>
                    <p xml:id="d012l6" n="6" rend="6">Il lez cominça a preichier et a ssermoner et amonester la voie de salu.</p>
                    <p xml:id="d012l7" n="7" rend="7">Et par son seul sermon et par ssa parole sa[n]oit il plusorz enferz qui ert entrepris
                    de grant enfirmitez, et si garissoit lez meissaisés et chaisoit lez diaublez hors dez
                    cors dez homes par lla graiçe Nostre Seingnor Jhesu Crist.</p>
                    <p xml:id="d012l8" n="8" rend="8">Li plusors de saus dou païs creoient fermemant e·Nostre Seingnor Jhesu Crist por lles
                    hautes miracles qu'il veoient faire au saint evangneliste, et li destruirent leur temples
                    et leur ydlez et se firent baptiçier el nom dou Pere et dou Filz et dou Saint Expirit.</p>
                    <lb/>
                </div2>
                <div2 xml:id="d012c002">
                    <head>
                        <title>2.COMENT   LI   BENEOIT   EVANGNELISTE ALA   ENN   ALLIXANDRE   PAR   LI CONMANDEMENT NOSTRE SIRE</title>
                        <abbr>$2</abbr>
                    </head>
                    <p xml:id="d012l9" n="1" rend="1">Quant li saint evangneliste ot esté la tant qu’ill ot pluzors gens atornés a la sainte
                    foy et a lla veray creance, [li Saint Esperit] li annontia qu'il s'enn alast enn Alixandre
                    les gens preichier et semer bone semançe en lla chité par lla parole Nostre Seingnor.</p>
                    <p xml:id="d012l10" n="2" rend="2">Lors s'en departi missire saint Marc l’Evangneliste de lla terre ou il avoit esté,
                    si s'enn ala come forz championz Nostre Seingnor por preichier et annutier son saintisme
                    nom, et si dist a ssez frerez, ce est a ceuz qu'il avoit converti: «Nostre Sire Jhesu
                    Crist m'a comandé que je m'en voize enn Alixandre, et je i vai.»</p>
                    <p xml:id="d012l11" n="3" rend="3">Et sil li sevirent usque a lla nef ou il devoit entrer en mer.</p>
                    <p xml:id="d012l12" n="4" rend="4">Adonc mangnierent avec lui, et si distrent: «Biaux doux sire, a Dieu soiéz vos comandé,
                    et il voz dont bone voie et seüre.»</p>
                    <p xml:id="d012l13" n="5" rend="5">Et lors entra missire saint Marc en lla nef, si ererent tant par lla volunté Nostre
                    Seingnor que au secont jor vindrent au port; et si enzi de lla nef et vint vers la
                    ville.</p>
                    <p xml:id="d012l14" n="6" rend="6">Et ençi com il estoit [entré] en lla chité, sez soilierz li depeichierent, et dist;
                    «Certes, ma voie m'est desconbré.»</p>
                    <p xml:id="d012l15" n="7" rend="7">Et lors exgarda, et vit un home qi solierz vieuz refaisoit, ci lli dona les siens por
                    amender.</p>
                    <p xml:id="d012l16" n="8" rend="8">Et la ou cil lez refaizoit, il se nnavra en lla senestre main mout duremant.</p>
                    <p xml:id="d012l17" n="9" rend="9">Et quant il vit son sanc, il s’ezcria mout duremant et si dist: «Biaux Sire Diex, aïe!»</p>
                    <lb/>
                </div2>
                <div2 xml:id="d012c003">
                    <head>
                        <title>3.COMENT LI VIEIL HOME FU GARI DE SA BLEICHEÜRE</title>
                        <abbr>$3</abbr>
                    </head>
                    <p xml:id="d012l18" n="1" rend="1">Quant saint Marc entendi que cil avoit Dieu apellé, si fu mout liéz et dist en ssa
                    penssee: «Nostre Seingnor Jhesu Crist m'a moiné bone voie.»</p>
                    <p xml:id="d012l19" n="2" rend="2">Et lorz mist un poi de sa salive suz la terre et si enn oï[n]st la main au proudome,
                    et si dist: «En lle nom Nostre Seingnor Jhesu Crist, li fiz Dieu, puisse celle plaie
                    garir!»</p>
                    <p xml:id="d012l20" n="3" rend="3">Et tantost fu la main sainee.</p>
                    <p xml:id="d012l21" n="4" rend="4">Quant li proudome vit la grant puissance et la grant force de sa parole et la contenance
                    de sa vie, si dist: «Biauz home Dieu, je te pri que tu viengnes a mon hostel, qui sui
                    tez sers, et menjeraz de mon pain, car tu m'az fait grant amor et grant misericorde.»</p>
                    <p xml:id="d012l22" n="5" rend="5">Missire saint Marc fu mout liés, si dist: «Nostre Sirez te doint li pain en parmanauble
                    vie!»</p>
                    <p xml:id="d012l23" n="6" rend="6">Et lors prist li proudome li saint evangneliste, si lle proia tant qu'il le moina en
                    ssa maizon mout lié et mout plain de joie.</p>
                    <lb/>
                </div2>
                <div2 xml:id="d012c004">
                    <head>
                        <title>4.COMENT SAINT MARC BAPTIÇA CELUI HOME, QUI OT NOM ANANIAS</title>
                        <abbr>$4</abbr>
                    </head>
                    <p xml:id="d012l24" n="1" rend="1">Quant saint Marc entra en lla maison, si dist: «La beneïszon Nostre Seingnor Jhesu
                    Crist soit ceienz!»</p>
                    <p xml:id="d012l25" n="2" rend="2">Et lors cominçierent a faire enssemble leur oraizonz et proier Nostre Seingnor de verai
                    cuer.</p>
                    <p xml:id="d012l26" n="3" rend="3">Aprés [ce] li proudome dist a ssaint Marc: «Biauz proudome, je te demant dont tu es
                    et dont ces hautez parolez vienent dedenz toi et coment ellez hont si grant force.»</p>
                    <p xml:id="d012l27" n="4" rend="4">Saint Marc li beneoit evangneliste li rezpondi: «Je sui serz Nostre Seingnor Jhesu
                    Crist, li filz Dieu.»</p>
                    <p xml:id="d012l28" n="5" rend="5">Li home dist: «Certez, je le veiroie mout voluntiers.»</p>
                    <p xml:id="d012l29" n="6" rend="6">Dont respondi saint Marc: «Je le te moustrerai.»</p>
                    <p xml:id="d012l30" n="7" rend="7">Et lors li cominça a dire la sainte Evangile et a moustrer ce que li prophete avoient
                    prophetiçé et dit.</p>
                    <p xml:id="d012l31" n="8" rend="8">Lors dist li home saint Marc: «Je n'oï onques maiz l’escripture que tu me diz et contes,
                    mais cellez excriptures que lli Egiptien sevent ai je maintez foiz oïez.»</p>
                    <p xml:id="d012l32" n="9" rend="9">Donc li cominça saint Marc a dire que lli savoir de ceste monde ne ssont se foullie
                    non a Dieu.</p>
                    <p xml:id="d012l33" n="10" rend="10">Adonc crut çil home e·Nostre Seingnor [par monseignor] sint Marc li evange[li]ste,
                    et trestoute sa maisnee et mout de gens en celui luec.</p>
                    <p xml:id="d012l34" n="11" rend="11">Ananies avoit nom li proudome.</p>
                    <lb/>
                </div2>
                <div2 xml:id="d012c005">
                    <head>
                        <title>5.CI DIRONS COMENT LI SAINT EVANGNELISTE SE PARTI DE LLA CHITÉ ET S'ENN ALA PAR LLA CONTREE PARLLER ET PREICHIER</title>
                        <abbr>$5</abbr>
                    </head>
                    <p xml:id="d012l35" n="1" rend="1">Quant cil de lla chité oïrent dire que uns home estoit la venus de Galilee, qui lleur
                    diex et leur sagrifiçe destruioit et leur defendoit a garder leur feste, il le comincierent
                    a gaitier por ochire.</p>
                    <p xml:id="d012l36" n="2" rend="2">Quant missire saint Marc oï ce et entendi ceste consseil, il ordina a evesque Ananias,
                    et si lleur dona .III. prestres, Melion et Sabin et Serdonie, .VIII. diacrez et .XI.
                    clerz a ffaire li service de sainte Ygliçe.</p>
                    <p xml:id="d012l37" n="3" rend="3">Et lorz s'en rrepaira arrierez la dont il estoit venuz, ci cominça a preichier et a
                    conforter ceus qui devant creoient.</p>
                    <p xml:id="d012l38" n="4" rend="4">Et si demora .II. anz, si ordena par lles contreez evesquez et prestrez et clers.</p>
                    <p xml:id="d012l39" n="5" rend="5">Et lors s'en rrevint enn Alixandre, si i trova ces frerez qu'il i avoit laissiés, qui
                    mout duremant estoient montepliéz par lla graiçe Nostre Seingnor Jhesu Crist.</p>
                    <p xml:id="d012l40" n="6" rend="6">Et si avoient faite [une] mout belle yglice en lla mer desuz une [r]oçhe.</p>
                    <p xml:id="d012l41" n="7" rend="7">Lo[r]s fu li saint evangeliste mout joianz et mout liés, si mist ces ginoux a terre,
                    si [comensa] graicez et loengnes rendre a Nostre Seingnor, car son tenz estoit ja mout
                    alés et enplis, et [l]i cristien estoient ja mout montiplié en foy et deztruioient
                    lez ymages des ydlez des sarraizins quant qu'il pooient.</p>
                    <p xml:id="d012l42" n="8" rend="8">Les mauvaizes gens et li exconmunié estoient mout dolans et plains d'annvie por lles
                    miraclez qu'il veoient faire au saint evangeliste, car il garisoit les maladez et si
                    rendoit l'oïr as sorz et si rrendoit les lumieres as avugles.</p>
                    <p xml:id="d012l43" n="9" rend="9">Pour ce le quiroient il, car il le voloient prendre.</p>
                    <p xml:id="d012l44" n="10" rend="10">Mais il ne lle pooient trover, si en demoinerent mout grant duel devant les ymagez
                    et si disoient par lleur grant desveries:</p>
                    <lb/>
                </div2>
                <div2 xml:id="d012c006">
                    <head>
                        <title>6.COMENT LI BENEOIT SAINT MARC FU TRAINÉS PAR LA CHITÉ</title>
                        <abbr>$6</abbr>
                    </head>
                    <p xml:id="d012l45" n="1" rend="1">« Mout est grant la force de cist enchanteor.»</p>
                    <p xml:id="d012l46" n="2" rend="2">Lorz vint un haut jors de Pasques, trestout droit a uitiesmes kalendes de may.</p>
                    <p xml:id="d012l47" n="3" rend="3">Et a cel jor faisoient il leur feste a lleur ydles, et pour celle achaison si estoient
                    tuit enssemblé en lla chité cil qui lle saint evangneliste agaitoient, si lle quistrent
                    tant qu'il le troverent ou il chantoit messe et faisoient leur oraizions a Nostre Seingnor
                    Jhesu Crist.</p>
                    <p xml:id="d012l48" n="4" rend="4">Tantost com il le virent, il l’osterent dou luec la ou il estoit et si lli mistrent
                    une corde au col, si lle comincierent a traire.</p>
                    <p xml:id="d012l49" n="5" rend="5">Et sil disoient: «Trainons li bogre a lla maison des boigres.»</p>
                    <p xml:id="d012l50" n="6" rend="6">Et la ou il trainoient enzint li saint evangneliste, il rendoit graices a Nostre Seingnor
                    et si disoit: «Biauz Sire Diex, je te rent graicez et loengnes pour [ce que] je sui
                    dignez de ce sofrir que cil me font por lli tien gloriux nom.»</p>
                    <p xml:id="d012l51" n="7" rend="7">Et la ou il le trainoient, la char li depessoit et les pierres envermiglioient de son
                    sanc.</p>
                    <p xml:id="d012l52" n="8" rend="8">Quant il l’orent ensi trainé tant que vespere fu, dont li mistrent en une chartre jusque
                    atant qu'il eüssent exgardé coment il lle [fi]roient morir.</p>
                    <lb/>
                </div2>
                <div2 xml:id="d012c007">
                    <head>
                        <title>7.COMENT LI ANGLE APPARUT A LLUI EN LLA CHARTRE</title>
                        <abbr>$7</abbr>
                    </head>
                    <p xml:id="d012l53" n="1" rend="1">Quant vint a ll'eure de mie nuit [et] li huis estoient clos de la chantre ou li saint
                    evangneliste estoit en prison et les gardes dormoient devant li huiz et devant les
                    portes, la terre cominça treztoute a movoir, et li angle Nostre Seingnor desciendi
                    dou ciel et vint au saint evangeliste, si lli dist: «Marc, serjant Dieu et princes
                    d'annuzier et d'aemplir les haus conmandemens Nostre Seingnor par toute Egypte, ries
                    nons est ja excript en lle livrre de lla vie parmanauble.</p>
                    <p xml:id="d012l54" n="2" rend="2">La memoire de toy ne faudra ja en treztout li siecle, et li anglez recoudront ton experit
                    en lle chiel. Et saichies bien que parmanauble repos ne faudra ja a toy.»</p>
                    <lb/>
                </div2>
                <div2 xml:id="d012c008">
                    <head>
                        <title>8.COMENT NOSTRE SIRE S'APPARUT A LUI</title>
                        <abbr>$8</abbr>
                    </head>
                    <p xml:id="d012l55" n="1" rend="1">Quant missire saint Marc li evangeliste oï ce, il tendi cez mainz verz li chiel et
                    si dist: «Biaus Sire Diex Jhesu Crist, je te rent graicez a toy pour ce que tu ne m’az
                    mie deguerpi, ainz m’as rem[en]bré a estre avec les haus sainz. Biaux Sire, je vos
                    pri que vos recevoiz ma arme en pais et si ne soufrez mie que elle soit departie de
                    vostre gratie.»</p>
                    <p xml:id="d012l56" n="2" rend="2">Quant ill ot ce dit, Nostre Sires Jhesu Crist vint a lui en tel mainiere com il soloit
                    estre avec cez apostres et en tel forme com il estoit devant ce qu'il souffrist mort
                    et paission, si dist: «Marc, nostre evangneliste, pais se[i]t a toy.»</p>
                    <p xml:id="d012l57" n="3" rend="3">Et il respondi: «Sire Jhesu Crist, voici ton serf apparoilliéz a enplir trestout ton
                    conmandemant.»</p>
                    <p xml:id="d012l58" n="4" rend="4">Lors se departi Nostre Sirez dou saint evangeliste quant il se fu a llui demostréz.</p>
                    <p xml:id="d012l59" n="5" rend="5">Et quant vint au maitin, li grant pueples de lla chité s'aüna et s'assembla, et si
                    mistrent li saint evangeliste forz de prison, et si lli mistrent la corde au col, si
                    lle comincierent a trainer et a dire: «Trainez li bougre au luec des bougrez.»</p>
                    <p xml:id="d012l60" n="6" rend="6">La ou l'en le trainoit enzi, li saint evangneliste regrazioit et beneïzoit Nostre Seingnor
                    et si disoit: «Biaux Sire Diex Jhesu Crist, je comant mon experiz en tez saintismez
                    mainz.»</p>
                    <p xml:id="d012l61" n="7" rend="7">La ou il disoit ce, l’arme li·nzi de son beneoit cors.</p>
                    <p xml:id="d012l62" n="8" rend="8">Et li saint anglez furent aparoilliéz, qui lle porterent au ciel a mout grant joie.</p>
                    <p xml:id="d012l63" n="9" rend="9">Et lors vint la grant planté des sarraizins qui lla estoient essemblé, si allumerent
                    le fu, si vostrent ardoir ce qui estoit remés dou saint evageliste, ce estoit le corz,
                    en un leu qui est appelléz Leu as Angles.</p>
                    <p xml:id="d012l64" n="10" rend="10">Maiz por la grant porveançe de Nostre Seingnor Jhesu Crist, le nostre sauveor de tout
                    li monde, sordi une trop grant tenpeste et un zi trez grant vens que ce n'iert se mervoille
                    non; et li airz fu oscurz et noir, et li tonoir granz et orriblez, et si plovoit a
                    si tres grant desmesure que lles maisons en cheoient par plusors leus, si que li plusors
                    en moroient.</p>
                    <p xml:id="d012l65" n="11" rend="11">Et cil fors tens dura de lla maitinee usquez au vezpre.</p>
                    <p xml:id="d012l66" n="12" rend="12">Les gardes qui gardent li cors dou saint evangneliste s'en foïrent, si lle laissirent
                    trestout coi.</p>
                    <p xml:id="d012l67" n="13" rend="13">Et li plusors disoient par lleur gabariez: «Serapis, nostre dieu que nos aoronz et
                    cui feste nos gardons hui et celebrons, veut il hui ceste home revider li jor de sa
                    sopolture et de sa sollenité.»</p>
                    <lb/>
                </div2>
                <div2 xml:id="d012c009">
                    <head>
                        <title>9.COMENT FU MIS LI CORZ EN LLA SOUPOLTURE</title>
                        <abbr>$9</abbr>
                    </head>
                    <p xml:id="d012l68" n="1" rend="1">Enzi disoient par lleur gabois la fol gent. E lli re[li]giuz nom, dont il enn avoit
                    aissiéz, que lli saint evangneliste converti [et] torna a lla foy et a lla creance
                    Nostre Seingnor, pristrent li cors de lui, si ll’en porterent et enfoïrent en un leu
                    ou l'en faisoit maintez fois oraisonz a Nostre Seingnor.</p>
                    <p xml:id="d012l69" n="2" rend="2">Et la le c[elebr]erent et ounorerent a lleur pooir toute leur vie.</p>
                    <lb/>
                </div2>
                <div2 xml:id="d012c010">
                    <head>
                        <title>10.CI VOS DEVISERONZ LA FORME DOU SAINT EVANGNELISTE</title>
                        <abbr>$10</abbr>
                    </head>
                    <p xml:id="d012l70" n="1" rend="1">Se vos volez savoir de qel forme saint Marc li evangnelistez fu, je le voz devizerai.</p>
                    <p xml:id="d012l71" n="2" rend="2">Ill ot lonc nés et haute sorsilz et biaux ieux et crezpe chivelleüre entrezmellee de
                    chesne, et si avoit longne barbe.</p>
                    <p xml:id="d012l72" n="3" rend="3">Et si estoit de meien aage, ne joune ne vieil, et si estoit plainz de grant astinance
                    et plainz de lla graice Nostre Sengnor Jhesu Crist.</p>
                    <p xml:id="d012l73" n="4" rend="4">Monsingnor saint Marc li saint evangneliste, si fu miz en un mout biaus serqueil de
                    piere, si com acostumé estoit adonques d'enfoïr en lla chité d'Allixandre les mors,
                    si fu enfoïs devers la partie de Orient, et si i avoit letrez excriptes qui disoient:
                    ENSSI GIST MISSIRE SAINT MARC LI EVANGNELISTE, QUI FU PRIMERAIN MARTIR NOSTRE SEINGNOR
                    JHESU CRIST ENN ALIXANDRE.</p>
                    <p xml:id="d012l74" n="5" rend="5">Et si fu martiréz et resut martire ex [s]eiteimes kalendez dou mois de mai.</p>
                    <p xml:id="d012l75" n="6" rend="6">Et Gaius estoit adonques enpereor de lla chité de Rome.</p>
                    <p xml:id="d012l76" n="7" rend="7">Et Nostre Seingnor Jhesu Crist, qui seingnor estoit de tout li monde et est et sera,
                    rengnoit adonc et rengnera parmanaublemant touz jors, a cui eunorz et glorie et poestés
                    soit par tos les siecles des sieclez. Amen.</p>
                    <lb/>
                </div2>
            </div1>
            <div1 xml:id="d013" type="section">
                <head>
                    <title>13</title>
                    <abbr>13</abbr>
                </head>
                <div2 xml:id="d013c001">
                    <head>
                        <title>1. SI COMINÇE LA PAISSION DE MONSSINGNOR SAINT ANDREE L’APOSTRE</title>
                        <abbr>$1</abbr>
                    </head>
                    <p xml:id="d013l1" n="1" rend="1">Aprés li saint jor et gloriuz de la sainte ascenssion Nostre Seingnor, et aprés li saint
                    jor de lla Pentecoste que li apostre, que rreplin estoient de lla graice dou Saint Experit,
                    si departirent par diverses regions et par diverses contreez [et] s’enn alerent preichier
                    li nom Nostre Seingnor et sa pparole, missire saint André li apostre, frere saint Piere,
                    s'enn a[la] en A[chaÿ]e, ce est une partie de Grece, et missire saint Mathie li apostre
                    et vangneliste s'en ala en lla chité de Mermidonese par annutier la parole de salu et
                    de parmanauble vie.</p>
                    <p xml:id="d013l2" n="2" rend="2">Mais sil de lla chité, qui durs cuers avoient contre la loy de Dieu et encontre sa creance,
                    ne voloient mie por lla parole saint Mathé destruire leur templez ni leur ymagnez, ainz
                    pristrent li saint apostre et si lli saichierent les ieus de lla teste, et puis apréz
                    le lierent des chaenes et si lle mistrent en une oscure chartre pour ce qu'il en brief
                    termin l'ocheïssent por devant li pueples.</p>
                    <lb/>
                </div2>
                <div2 xml:id="d013c002">
                    <head>
                        <title>2.COMENT IL ENTRA EN LLA CHITÉ DE MERMIDONOSE</title>
                        <abbr>$2</abbr>
                    </head>
                    <p xml:id="d013l3" n="1" rend="1">Adonques en cel meizmez tempoire vint li angles a ssaint Andree l’apostre, si lli dist:
                    «Lieve sus, et si va a lla chité de Mermidonençe, et si dellivre Mathé ton frere de
                    lla chartre oscure ou ill est en prison orrible.»</p>
                    <p xml:id="d013l4" n="2" rend="2">Saint Andree rezpondi a ll'angle, si lli dist: «Sire, ou irai je? Je ne ssai mie la
                    voie.»</p>
                    <p xml:id="d013l5" n="3" rend="3">Et li angle li dist: «Vai au rivage de lla mer, et li troveraz tu la nef apparoillee,
                    et tu isnellemant i entre. Et si ssaichies certainemant que je serai tez conduisiers.»</p>
                    <p xml:id="d013l6" n="4" rend="4">Saint Andree fist selonc la parole de ll'angle, et si trova la nef apparoillie au rivagne.</p>
                    <p xml:id="d013l7" n="5" rend="5">Et tantost com il fu ens entréz, droiturierz vent venterent qui llez moinerent a ssauvemant
                    au port qui l'estoit nomé et devizé.</p>
                    <p xml:id="d013l8" n="6" rend="6">Lors enzi li saint apostre de lla nef et si entra dedenz la chité, et ala tant qu'il
                    vint a lla chartre ou saint Mathé estoit en prison lïés.</p>
                    <p xml:id="d013l9" n="7" rend="7">Il plora mout tendremant et si fist s’orison a Nostre Seingnor, si dist: «Sire Jhesu
                    Crist, qui fermemant nos preichomes et pour coi nom exauzier nos soufrimes tantes poinez,
                    qui par toi rendomes as avugles leur veüez et as sors leur oïes et as foubles leur aleürez
                    et a liepros leur saintéz et as mors leur vies, je te proie, Sire, que tu enllumines
                    les ielz de ton serf qui est en ceste chartre si qu'il voie por aler annuntier ta sainte
                    parole.»</p>
                    <p xml:id="d013l10" n="8" rend="8">Et tantost com ill ot ce dit, li luex crolla tout et une grant luminaire vint et rezplendi
                    en lla chartre.</p>
                    <p xml:id="d013l11" n="9" rend="9">Et lez ielz de saint Mathé l'apostre furent enlluminé et remiz en lleur luec auzin
                    bel com il avoient esté onques encore, et les chaenes de ciaux qui lla en prison estoient
                    furent toutez derrumpues, et li grant tastre entor leur piéz qui estoient mis et destaint
                    furent destruit et detrinchié et debrisié en mont menues pieces.</p>
                    <p xml:id="d013l12" n="10" rend="10">Donc ot entr’aus mout trez grant joie, et si llo[e]rent mout tuit enssemble duremant
                    Nostre Seingnor, si distrent que granz estoit li diex que [s]i serz preichoient et
                    annutioient.</p>
                    <lb/>
                </div2>
                <div2 xml:id="d013c003">
                    <head>
                        <title>3.QUANT SAINT ANDREE CONVERTI CELZ DE LLA CHITÉ</title>
                        <abbr>$3</abbr>
                    </head>
                    <p xml:id="d013l13" n="1" rend="1">Et enzi furent trestuit miz fors de la chartre cil qui lla estoient en prison par saint
                    Andree l'apostre, et si ss'en rrepaira chascun cil qui lle voust a sson propre heritage.</p>
                    <p xml:id="d013l14" n="2" rend="2">Saint Mathie li apostre se departi de la, si enn ala enn autre contree.</p>
                    <p xml:id="d013l15" n="3" rend="3">Et saint Andree li apostre demora en lla chité por preichier et por anutier la parole
                    Dieu et la sainte Evangile.</p>
                    <p xml:id="d013l16" n="4" rend="4">Quant vint a lla maitinee, cil qui lla chartre devoient garder s'apersurent dou prizon
                    qui perduz estoit.</p>
                    <p xml:id="d013l17" n="5" rend="5">Lors pristrent saint Andree, si lli lierent lez pies et les mains, si lle trainerent
                    par lles rues de lla chité tant que li sanc decoroit de lui et les chivaux de son chief
                    estoient errainchié.</p>
                    <p xml:id="d013l18" n="6" rend="6">Donc fist sa oraizon a Nostre Seingnor li saint apostre, si dist: «Sire, je te pri
                    que tu evrez les ieus des cuers de ces jenz, enzi qu'il conoissent que tu es verais
                    Diex; et si ne llé deguerpis de ceste fellonie et si ne lle tornez mie a pechié ce
                    q'il font, car il ne ssevent qu'il font.»</p>
                    <p xml:id="d013l19" n="7" rend="7">Et tantost com ill ot ce dit, prist mout grant peor a0 toz ceus qui entor lui habitoient.</p>
                    <p xml:id="d013l20" n="8" rend="8">Lors laisserent l'apostre et si distrent: «Saint hom, noz avonz pechié en toy et par
                    non saichançe.</p>
                    <p xml:id="d013l21" n="9" rend="9">Et pot ce te prionz nos que tu nos mezfais nos pardoinz et si nos ensseingne et demoustre
                    la droite voie de zalu, et que l’ire de ceste gloriuz Diex ne desciende sor seste chité.»</p>
                    <p xml:id="d013l22" n="10" rend="10">Et la ou il disoient ces parolez gisoient il estendu a terre as piéz dou saint apostre.</p>
                    <p xml:id="d013l23" n="11" rend="11">Il les fist relever suz, et il cominça a preichier et annutier la loy Nostre Seingnor
                    Jhesu Crist et lez miracles que Diex fist en ceste monde, et coment il nos rachata
                    de zon propre sanc le monde qui aloit a perdition et a male aventure.</p>
                    <p xml:id="d013l24" n="12" rend="12">Et la les converti missire saint Andree a la foy et a lla creance Nostre Seingnor,
                    si lles baptiça en lle nom li Pere et li Filz et li Saint Experit, si pristrent bonez
                    penitançes de leur fellonie.</p>
                    <p xml:id="d013l25" n="13" rend="13">Adonc se departi saint Andree de lla, si ss'en repaira en ssa contree.</p>
                    <lb/>
                </div2>
                <div2 xml:id="d013c004">
                    <head>
                        <title>4.QUANT SAINT ANDREE RALLUMINA UN AVUGLE</title>
                        <abbr>$4</abbr>
                    </head>
                    <p xml:id="d013l26" n="1" rend="1">Au tens que saint Andree s'en rrepairoit et ou lui et si disciples, uns avugles vint
                    a llui et si lli dist: «Andree, apoustre Jhesu Crist, je sai bien veraimant que tu
                    me puis bien rendre ma veüe. Mais je n'en voil mie resovre se tu ne comandes a ciaus
                    qui avec toi sont en ta conpangnie qu'il me donent tant de monoie de qoy je puisse
                    avoir souf[fisa]ment mon vivre et ma vesteüre.»</p>
                    <p xml:id="d013l27" n="2" rend="2">Saint Andree li rezpondi et dist: «Certes, je conois et sai bien que ceste vois n'est
                    mie vois d'ome mes de diaubles, qui a cestui ne laisse reçovre sa veüe.»</p>
                    <p xml:id="d013l28" n="3" rend="3">Lors [s]e torna vers lui li apostre et li toucha son doy au luec ou li oil soloient
                    estre, et tantost ot il receüe sa lumiere.</p>
                    <p xml:id="d013l29" n="4" rend="4">Et quant il [vit] l'apostre, il regratia Nostre Seingnor et treztuit cil qui lla estoient
                    por lla haute miracle.</p>
                    <p xml:id="d013l30" n="5" rend="5">Saint Andree si fist hoster sez mauvais vestimenz, si lli·n fist doner robe toute nuove.</p>
                    <p xml:id="d013l31" n="6" rend="6">Il s'en rrepaira tout gratiant et loant Nostre Seingnor en ssa contree.</p>
                    <lb/>
                </div2>
                <div2 xml:id="d013c005">
                    <head>
                        <title>5.COMENT SAINT ANDREE RESUSCITA UN ENFANT DE MORT A VIE</title>
                        <abbr>$5</abbr>
                    </head>
                    <p xml:id="d013l32" n="1" rend="1">En lla chité qui Chassorum estoit apellee ot un mout haut home, Demetrius estoit apelléz.</p>
                    <p xml:id="d013l33" n="2" rend="2">Cil avoit un enfant, Egitius estoit apellés, cui il amoit si tendremant com cil qui
                    n'avoit plus filz ne fille.</p>
                    <p xml:id="d013l34" n="3" rend="3">Fievre prist a ll’enfant, et [l]e mena tant sa maladie qu'il en perdi la vie.</p>
                    <p xml:id="d013l35" n="4" rend="4">Li pere, qui mout dolans estoit, oï parller d[es] miracle[s] que Diex faisoit pour
                    saint Andree li apostre.</p>
                    <p xml:id="d013l36" n="5" rend="5">Lors vint a llui tout plorant, si lli cheï as piés et si dist: «Ministre Dieu, je ai
                    fiance que nulle chose ne t'est grevançe a ffaire. Saichies que je avoie un seul filz
                    que je mout duremant amoie, qui mors est et qui gist en birre. Or te pri que tu a [ma]
                    maison viengnez, et si lle me remoit en vie.»</p>
                    <p xml:id="d013l37" n="6" rend="6">Quant ce oï li saint apostre, ill ot mout grant pitié des lermes qu'il veoit cellui
                    ezpandre, si ss'en vint a lla maizon ou li enfenz gisoit mort.</p>
                    <p xml:id="d013l38" n="7" rend="7">Donc cominça li saint apostre a preichier a ciaus qui lla estoient les parolez qui
                    sont a ssalu des armes, et aprés ce torna vers li cors et si dist: «Enfens, je te di,
                    en lle nom Nostre Seingnor Jhesu Crist, que tu te relieves et si estiez tous sains
                    et haitiéz devant nos tous en presence.»</p>
                    <p xml:id="d013l39" n="8" rend="8">Et tantost se leva li enfenz, et li saint apostre li rendi a sson pere sainz et haitiés.</p>
                    <p xml:id="d013l40" n="9" rend="9">Adonc crurent en Nostre Seingnor trestuit cil qui lla estoient, et devant ce ni creoient
                    mie, si lles batiça li saint apostre.</p>
                    <lb/>
                </div2>
                <div2 xml:id="d013c006">
                    <head>
                        <title>6.COMENT LA DAME VOLOIT AVOIR CONPANGNIE A SSON FILZ JOVINCIAUS PAR FORCE</title>
                        <abbr>$6</abbr>
                    </head>
                    <p xml:id="d013l41" n="1" rend="1">Uns jovinciaus cristiens estoit, Sostratus estoit appelléz par nom, et vint tout secreemant
                    a ssaint Andree li apostre et si lli dist: «Sire, ma mere a covoitie [m]a for[m]e [et]
                    ma biauté, si me destreint mout et enchauçe que je avec li gise. Mais je sai bien que
                    ce est exconmuniee choçe, et je m'en sui fuis de suz lui et si ll’aiguerpie.</p>
                    <p xml:id="d013l42" n="2" rend="2">Mes elle par ssa desverie est alee au consille por ce que je ne voil sa volunté faire,
                    et si voudra sor moy trestout giter par ssa fellonie li crime. Et je sai bien que [quant]
                    elle m'avra [acusé], pour coi [que] s'est ma mere ne rrespondrai je nulle choce, car
                    miaudre choce me semble qe je perde la vie que je de ma mere descovre li pechié ne
                    lli villain crimen.</p>
                    <p xml:id="d013l43" n="3" rend="3">Saint apostre Nostre Seingnor, je le [te] re[ge]hiz pour ce que tu dengnes a Nostre
                    Seingnor por moi faire proiere, car je de ceste choçe ne ss[u]i noiant coupauble, ne
                    que je ne perde la vie.»</p>
                    <p xml:id="d013l44" n="4" rend="4">E lla ou il disoit ces paroles au saint apostrre, li serjant li consillier vindrent
                    et si lle pristrent.</p>
                    <p xml:id="d013l45" n="5" rend="5">Li saint apostre fist sa oraizon, si ss'enn ala avec li·nfant devant li consille.</p>
                    <p xml:id="d013l46" n="6" rend="6">La estoit la mere venue, que tantost come elle vit le jovincel le cominça elle a accuser
                    et a dire:</p>
                    <lb/>
                </div2>
                <div2 xml:id="d013c007">
                    <head>
                        <title>7.CI DIRONS QUE LA MALE MERE SE PLAINST AU CONCILLE DE SON FILZ</title>
                        <abbr>$7</abbr>
                    </head>
                    <p xml:id="d013l47" n="1" rend="1">«Sire consilles, ce est mez, filz, qui toute la pitié et la dousor de mere a oublie,
                    et s'en vint a moy et si voust gesir ou moy; et a mout grant poine l'eschampai qu'il
                    ne m'a hunie et violee.»</p>
                    <p xml:id="d013l48" n="2" rend="2">Et li concilles parlla et si dist: «Enfens, di nos ce se est voirz que ta mere conte.»</p>
                    <p xml:id="d013l49" n="3" rend="3">Cil se tint trestout coy et [ne] rezpondi nulle chose.</p>
                    <p xml:id="d013l50" n="4" rend="4">Donc demanda li consillez une fois et autre, et sil se tenoit trestout coy qu'il ne
                    rrezpondi onques.</p>
                    <p xml:id="d013l51" n="5" rend="5">Quant li consillez vit qu'il ne lli rezpondroit mie, il traist a consseil [a] cez homes
                    qu'il porroit faire.</p>
                    <p xml:id="d013l52" n="6" rend="6">Et encore ploroit la mere mout duremant par sa grant fellonie et par sa grant ardor.</p>
                    <p xml:id="d013l53" n="7" rend="7">Dont se torna verz lui saint Andree li apostre et si lli dist: «Haÿ! chaitive choce,
                    com tu plorez ame[r]emant por lla luxure que tu a ton filz voloiez faire! Com ta grant
                    covoitiçe t'a tornee a grant malice, que [un] trestout seul fiz que tu avoiez ne crienz
                    mie pardre par lla grant chalor de ta luxurie si duremant ranflambee.»</p>
                    <p xml:id="d013l54" n="8" rend="8">Et atant qu'il disoit ce, la feme s’escria et si dist au consille; «Sire, [c]e di puis
                    que mez filz me voust faire celle deslloiauté et je li refusai, il s'enn ala avec cist
                    home ne onquez puiz ne sse departi de sa conpangnie.»</p>
                    <p xml:id="d013l55" n="9" rend="9">Quant li consilles oï ce, ill ot au cuer grant ire, si comanda li jovinciauz maintenant
                    a ochire et a giter au feu et li apostre [metre] en lla chartre trez que atant qu'il
                    avroit porpenssé coment et par coi il li firoit finer la vie.</p>
                    <lb/>
                </div2>
                <div2 xml:id="d013c008">
                    <head>
                        <title>8.CI VOS DIRONS DE LLA FOUDRE QUE CHEÏ SUR LA FEME</title>
                        <abbr>$8</abbr>
                    </head>
                    <p xml:id="d013l56" n="1" rend="1">Lors fist li apostrre sa oraizon a Nostre Seingnor, et tantost cominça a toner et a
                    foudrer si tres duremant que toute la terre en crolla.</p>
                    <p xml:id="d013l57" n="2" rend="2">Li concille [ot] si grant peor e[n] meïsme l’[ore] qu'il cheï jus de son siegne a terre,
                    et trestuit cil aussint qui avec lui estoient.</p>
                    <p xml:id="d013l58" n="3" rend="3">Et une foudre feri si duremant la mere de ll’enfant qu'elle fu maintenant morte et
                    toute sechee.</p>
                    <p xml:id="d013l59" n="4" rend="4">Dont resclara li tens, et li consillez se laissa cheoir as piés dou saint apostre,
                    si dist: «Serjant Dieu, aiez merci de nos qui perissomes, que lla terre ne nos englot.»</p>
                    <p xml:id="d013l60" n="5" rend="5">Li saint apostre fist sa oraizion a Nostre Seingnor Jhesu Crist, si ceisserent li tonoire
                    et li grant crol de lla terre.</p>
                    <p xml:id="d013l61" n="6" rend="6">Et il ala par trestouz ceus qui gisoient exbay et en paumison por lla grant peor qu'il
                    avoi[en]t eüe, si lles fist lev[e]r trestouz sainz et haitiés par ssa proiere.</p>
                    <p xml:id="d013l62" n="7" rend="7">Li consillez crut e·Nostre Seingnor Dieu et si sse baptisa il e toute sa maisnee, si
                    llez baptiça tous li apostres.</p>
                    <p xml:id="d013l63" n="8" rend="8">Anzi fu dellivre li jovinciaux et ausint destruite sa chaitive mere.</p>
                    <lb/>
                </div2>
                <div2 xml:id="d013c009">
                    <head>
                        <title>9.COMENT [LI APOSTRE] DELLIVRA UN JOVINSIAUX DOU DIABLE</title>
                        <abbr>$9</abbr>
                    </head>
                    <p xml:id="d013l64" n="1" rend="1">Gratiens estoit un home haut et riches en lla chité qui Sinepenzis estoit appellés.</p>
                    <p xml:id="d013l65" n="2" rend="2">Cil avoit un filz a cui li diaublez entra au cors au tens qu'il se bangoit.</p>
                    <p xml:id="d013l66" n="3" rend="3">Tantost ot il li sen pardu, et li diaubles li travailloit en diverses mainieres.</p>
                    <p xml:id="d013l67" n="4" rend="4">Gratienz envoia au concilie unes letres, et si li manda et proia mout duremant qu'il
                    par ssa proiere feïst il venir a llui li saint apostre.</p>
                    <p xml:id="d013l68" n="5" rend="5">Et cil meismes avoit fievre mout grievuse, et [s]a feme estoit enflee de dropisie.</p>
                    <p xml:id="d013l69" n="6" rend="6">Li consilles proia tant li apostre q'il ala en lla chité ou l'en l'avoit mandé si come
                    je vos ai conté.</p>
                    <p xml:id="d013l70" n="7" rend="7">Tantost com il entra en lla maison Gratienz, li maleuruz experiz cominça a travaillier
                    mout duremant l'enfant, si qu'il cheï a terre devant les piés de ll’apostre.</p>
                    <p xml:id="d013l71" n="8" rend="8">L'apostres si dist: «Henemiz de ll’umaine lingnee, despart toy dou serf Dieu que tu
                    travailles.»</p>
                    <p xml:id="d013l72" n="9" rend="9">Tantost enzi treztout criant de cors celui diaubles.</p>
                    <p xml:id="d013l73" n="10" rend="10">Et puis ala li saint apostre au lit Gratiens, si lli dist: «Ce est a droit que tu soufrez
                    ceste maladie, qui as deguerpi li propre lit de ta feme et si te moillas et suïs putreries.
                    Lieve sus en lle nom Nostre Seingnor Jhesu Crist et si ssoiez sains. Et si tte garde
                    bien que plus ni peches, si que tu ne chiez plus en grengnor maladie.»</p>
                    <lb/>
                </div2>
                <div2 xml:id="d013c010">
                    <head>
                        <title>10.COMENT LI APOSTRE GARI AUSSI SA FEME DE LLA MALADIE</title>
                        <abbr>$10</abbr>
                    </head>
                    <p xml:id="d013l74" n="1" rend="1">Aprés parlla li saint apostre a lla feme et si lli dist: «Feme, la covoitice de tes
                    ieus t'a deceüe, qui as deguerpiz ton baron si tte meslles a autre pour faire foillie.»</p>
                    <p xml:id="d013l75" n="2" rend="2">Quant ill ot ce dit, il fist sa oraision a Nostre Seingnor et si dist: «Sire Jhesu
                    Crrist, je pri ta grant misericordie que tu m'entendez, qui sui tes sers, si outroie
                    que ce seste feme veut repairier a la luxurie qe elle a comincie, qu’elle ne ssoit
                    mie garie.»</p>
                    <p xml:id="d013l76" n="3" rend="3">Quant ill ot ce dit, aigue enzi dou cors de lla dame trestot auzi com par droite nature,
                    et si fu lorz entre lui et son baron garie.</p>
                    <p xml:id="d013l77" n="4" rend="4">Li saint apostre prist pain, si lle benoï et brisa et si lleur dona a mangnier.</p>
                    <p xml:id="d013l78" n="5" rend="5">Et il en rendirent au saint apostre graicez, si crurent andui en Nostre Seingnor Jhesu
                    Crist et trestoute leur maiznee, ne puis ne cheïrent en peichié dont il estoient dellivre.</p>
                    <p xml:id="d013l79" n="6" rend="6">Donc fist aporter Gratienz au saint apostre mout riches dons par ssez serjanz, q'il
                    ne voloit prendre.</p>
                    <p xml:id="d013l80" n="7" rend="7">Et Gratiens et sa feme vindrent a lui, si lle prierent qu'il les preïst [et] qu'il
                    leur donz ne rrefuisast mie. Li saint apostre leur rezpondi: «Mi trez chier ami, je
                    ne llé voit recevoir, maiz donés lé et partés as povrez genz.»</p>
                    <p xml:id="d013l81" n="8" rend="8">Enssi n'en resut nulle riens li saint apostre.</p>
                    <lb/>
                </div2>
                <div2 xml:id="d013c011">
                    <head>
                        <title>11.COMENT LI SAINT APOSTRE CHAISSA LES DIAUBLEZ FOR DE NIQÉ</title>
                        <abbr>$11</abbr>
                    </head>
                    <p xml:id="d013l82" n="1" rend="1">Aprés s’enn ala li saint apostre en lla chité de Niqué, ou il avoit un semitire prez
                    dou chemin ou li diaublez se reponoient et habitoient entre les soupolturez; et les
                    homez qui i trapaissoient a plain midi lapidoient il de pieres et ochioient, si que
                    tant en i avoit ja mort que trestuit cil de lla chité s'enn esbahizoient.</p>
                    <p xml:id="d013l83" n="2" rend="2">Quant li saint apostre i entra, encontre lui saillirent trestuit cil de lla chité,
                    en lleur mainz [o]livez, et si cr[i]oient et disoient: «Home Dieu, nostre salus est
                    en ta main et nostre dellivrançe.»</p>
                    <p xml:id="d013l84" n="3" rend="3">Lors li conterent toute l'evre enzi com li diaublez les destruioient.</p>
                    <p xml:id="d013l85" n="4" rend="4">Li apostre leur rezpondi et dist: «Se vos créez e·Nostre Seingnor Jhesu Crist fermemant,
                    si sseroiz dellivre des tormenz au diauble.»</p>
                    <p xml:id="d013l86" n="5" rend="5">Trestuit cil qui lla estoient comincierent a crier hautemant et a dire: «Trestuit ce
                    que tu nos preicheras et annonceras creirons nos, mais que nos tant soulemant soionz
                    dellivré de ces pestilences.»</p>
                    <p xml:id="d013l87" n="6" rend="6">Li saint apostre rendi graises a Nostre Seingnor par lla verai creance qu'il avoit
                    trovee enn aus, et tantost vint il au leu ou li semitiers estoit et ou lui grans routes
                    des gens.</p>
                    <p xml:id="d013l88" n="7" rend="7">Si comanda as diaubles qui as tombez s’attapissoient qu'il venissent tost et isnellemant
                    devant lui et devant tout li pouple; et il i vindrent.</p>
                    <p xml:id="d013l89" n="8" rend="8">Et il dist: «Veéz ci tous les diaublez qui ont esté vos aversaires. Se vos creéz fermemant
                    que je, en lle nom de Jhesu Crist, leur puisse comander qu'il mais ne ssoient a vostre
                    grevançe, donc regehisiés devant moy vostre creance.»</p>
                    <p xml:id="d013l90" n="9" rend="9">Il s'escrierent a haute vois, si distrent: «Nos creons fermement que Jhesu Crist que
                    tu preichez est filz de Dieu.»</p>
                    <p xml:id="d013l91" n="10" rend="10">Donc comanda li saint apostre as diaubles et si lleur dist: «Alés vos en en lle disert,
                    et si ne nuisiés mes a nul home ne a nulle feme, ne ni aies force en nul leu ou li
                    nonz Nostre Seingnor soit exausiéz ni apellés usque atant que vos recevréz la deite
                    que vos est promesse dou feu parmanauble.»</p>
                    <p xml:id="d013l92" n="11" rend="11">Qant ill ot ce dit, li diaublez [mui]rent mout duremant, si s'en exvanoïrent devant
                    aus.</p>
                    <p xml:id="d013l93" n="12" rend="12">Et enssi fu la chité dellivree des diaubles.</p>
                    <p xml:id="d013l94" n="13" rend="13">Et li saint apostre les baptiça, et si mist evezques en lla chité, proudome et sage,
                    [qui] bien retint de son maistre la doutrine.</p>
                    <lb/>
                </div2>
                <div2 xml:id="d013c012">
                    <head>
                        <title>12.QANT IL ALA A LLA CHITÉ DE NICOMEDIE</title>
                        <abbr>$12</abbr>
                    </head>
                    <p xml:id="d013l95" n="1" rend="1">Donc s'enn ala de la li saint apostre en lla chité de Nicomede, et tantost com il aprocha
                    a lla porte il encontra un cors que l'on portoit en une birre, dont li pere et la mere
                    avoient mout grant doulor.</p>
                    <p xml:id="d013l96" n="2" rend="2">Li peres estoit si vieil que a poines pooit aler; pour ce le soustenoient siz serjant
                    tant que om eüst li service fait.</p>
                    <p xml:id="d013l97" n="3" rend="3">Et la mere estoit auzi vieille, qui ces chivous avoit expandus sor ces expaulles; et
                    si sivoit li cors criant et disant: «Laisse moy meismez! qe tant ai viscu que je ai
                    veü la mort de mon filz que je tant amoie.»</p>
                    <p xml:id="d013l98" n="4" rend="4">A ce qu'il andui tel doulor demenoient, vint li apostre qui dolant fu de ce qu'il tel
                    doulor demenoient, si demanda que cil entant estoit avenu qui partiz ert de çeste vie.</p>
                    <p xml:id="d013l99" n="5" rend="5">Et on li dist que .VIII. chienz li estoient corru soure et si lle depeiçierent en mout
                    brief terme.</p>
                    <p xml:id="d013l100" n="6" rend="6">Dont souzpira li saint apostre et si regarda vers li ciel et dist:</p>
                    <lb/>
                </div2>
                <div2 xml:id="d013c013">
                    <head>
                        <title>13.COMENT IL RESUSCITA LI JOVINZIAUZ</title>
                        <abbr>$13</abbr>
                    </head>
                    <p xml:id="d013l101" n="1" rend="1">«Sire, je sai veraimant que ce fu li arguz de cez diaubles que je ai chaichié de lla
                    chité de Niqué. Or te pri je, Sire, que tu le resuscites, si que lli aversairez de
                    ll’umaine lingnee ne s'ezjoïse.»</p>
                    <p xml:id="d013l102" n="2" rend="2">Quant il ot ce dit, il parlla au pere dou jovinçiaus, si lli dist: «Que me donrras
                    tu se je te resuscite ton filz sain et en vie?»</p>
                    <p xml:id="d013l103" n="3" rend="3">Cil rezpondi: «Je n'ai nulle choce au monde pluz chiere ne plus pretiuçe que je tant
                    aim com je fais lui: je le tte donrrai se tu lle resuscitez.»</p>
                    <p xml:id="d013l104" n="4" rend="4">Li saint apostre tendi ses mainz ver li chiel a Nostre Seingnor et si dist: «Sire,
                    je te pri qe l'arme de cist enfant soit au corz mise et si reviengne en vie, et cil
                    qui si sont en presence se convertissent a toy et si deguerpissent les faucez ydles.»
                    Et cil qui cristien estoient rezpondirent: «Amen».</p>
                    <p xml:id="d013l105" n="5" rend="5">Donc s'en torna li saint apostre verz la birre et si dist: «Enfens, lieve sus en lle
                    nom Nostre Seingnor Jhesu Crist, et si estai sor tez piés!»</p>
                    <p xml:id="d013l106" n="6" rend="6">Tantost se leva li jovinçiaus fors de lla birre devant tout li pouple quil vit a grant
                    mervoille et qui a haute vois comincierent a crier et a dire: «Grans est li nons Jhesu
                    Crist qui Andree cez sers annusie et preiche. Loés et gratiés soit il en ciel et en
                    la terre.»</p>
                    <p xml:id="d013l107" n="7" rend="7">Li pere et la mere pristrent riches dons, si ll'enchargierent a lleur filz pour doner
                    a ll’apostre.</p>
                    <p xml:id="d013l108" n="8" rend="8">Mais il ne voust prandre nulle choçe.</p>
                    <p xml:id="d013l109" n="9" rend="9">L'e[n]fant comanda il a aler avec lui de ci a Macedoine, si lle tint et [a]prist des
                    maintes bones parolez.</p>
                    <lb/>
                </div2>
                <div2 xml:id="d013c014">
                    <head>
                        <title>14.COMENT LI SAINT APOSTRE S'ENN ALA EN MASEIDONE</title>
                        <abbr>$14</abbr>
                    </head>
                    <p xml:id="d013l110" n="1" rend="1">De celle chité issi li saint apostre, si entra en une nef por paissier li Brais Saint
                    Jorgne por aler a Bisançe, qui ore est Constantinouple apellee.</p>
                    <p xml:id="d013l111" n="2" rend="2">Tantost come il furent enz entrés, grans vens leva et mout grant tenpeste, si que
                    poy ssen failloit que leur nef ne fust maintes fois plongee.</p>
                    <p xml:id="d013l112" n="3" rend="3">La ou cil qui en lla nef estoient avoient grant peor de lla mort, saint Andree li
                    beneoit apostrre si fist sa proiere a Nostre Seingnor, si fist son conmandemant as
                    vens, qui tant[ost] se repoiserent.</p>
                    <p xml:id="d013l113" n="4" rend="4">Et enzi trespaissa celle mer en pais et sainz grevançe, et si parvindrent a Bisançe.</p>
                    <p xml:id="d013l114" n="5" rend="5">La ne demora mie longnemant li saint apostre et sa conpangnie, ainz s'enn ala en Tarçe.</p>
                    <p xml:id="d013l115" n="6" rend="6">Si com il furent entré en lla contree, une grant torme d’omes leur vint au devant,
                    qui portoient glaivez et expees toutes nuez ausi com por aus ochire.</p>
                    <p xml:id="d013l116" n="7" rend="7">Quant li apostrez les vit, il fist contre auz li singne de lla cruis, si fist sa oraison
                    a Nostre Seingnor et si dist: «Sire, je te pri que llez prince de çez qui a mauffaire
                    les ennorte trabuche par ta virtu devine, ci qu'il ne faiçe grevançe a tous ceuz qui
                    en toi hont fiance.»</p>
                    <p xml:id="d013l117" n="8" rend="8">Quant ill ot ce dit, li angle Nostre Seingnor atout grant clarté trezpaissa devant
                    ceus.</p>
                    <p xml:id="d013l118" n="9" rend="9">Il cheïrent tuit extendu a terre, et li beneois apostre trespaissa devant eus que
                    onques ne lles greverent; mes tanttost com il furent paissiés, jeterent jus leur armez
                    et aourerent.</p>
                    <p xml:id="d013l119" n="10" rend="10">Et li anglez s'en departi et la resplendor.</p>
                    <p xml:id="d013l120" n="11" rend="11">Et li apostre vint a Perinte, une chité de Tarse que sur la marine iert assise, et
                    la trova il une nef toute aparoille qui s'en devoit aler en Machedoine.</p>
                    <p xml:id="d013l121" n="12" rend="12">Donc s'aparut li angles Damedieu a llui, si lli comanda qu'il entrast enz.</p>
                    <p xml:id="d013l122" n="13" rend="13">Et si fist et ou lui si disciple.</p>
                    <p xml:id="d013l123" n="14" rend="14">En celle nef cominza li apostrez a preichier la parole Dieu et annuntier, si converti
                    a lla loy Dieu trestouz cieus qui estoient en lla nef.</p>
                    <p xml:id="d013l124" n="15" rend="15">Donc glorifia mout li saint apostre Nostre Seingnor por ce qu'il n'estoit ne en mer
                    ni en terre qui bien n'ontendist sa parole et qu'il ne sse tornast a lla creance dou
                    fiz Dieu qui governoit toute creature.</p>
                    <lb/>
                </div2>
                <div2 xml:id="d013c015">
                    <head>
                        <title>15.CI DIRONS QUE DUI FRERE VOLOIENT MARIER LEUR ENFANT ENSENBLE</title>
                        <abbr>$15</abbr>
                    </head>
                    <p xml:id="d013l125" n="1" rend="1">Adonques en cel tenporel estoient deus freres mananz en lla chité de Phelippe.</p>
                    <p xml:id="d013l126" n="2" rend="2">Et li unz avoit .II. filz et li autres avoit deuz fillez, et si estoient mout haut
                    home et mout riches.</p>
                    <p xml:id="d013l127" n="3" rend="3">Et li unz dist a li autre: «Nos avonz mout grant richesez, et si n'est nuz en ceste
                    chité qui par droiture se peüst ajondre en nostre lingnee. Mais marions nos enffanz
                    enssamble, si ne ssera mie nostre avoir departi, ains sera trestout a nostre maissnee.»</p>
                    <p xml:id="d013l128" n="4" rend="4">Et ce lleur plot mout duremant a ffaire.</p>
                    <p xml:id="d013l129" n="5" rend="5">Et si mistrent jor de tenir leur convenances.</p>
                    <p xml:id="d013l130" n="6" rend="6">Quant vint au point que lles noces devoient estre faites, la vois Nostre Seingnor
                    leur vint qui lleur dist: «N'a[j]onéz mie vos enfans enssemble tres que tant qe Andree
                    mez conpainz et mies apostres viengne. Il vos ensseingnera que vos devez faire.»</p>
                    <p xml:id="d013l131" n="7" rend="7">Et ja estoit la chambre des nocez encortinee et toute la viande apparoillee et toute
                    la choce com est dez nocez faire, [et] par mi trestout ce atendirent cil qui la voiz
                    avoient oïe.</p>
                    <lb/>
                </div2>
                <div2 xml:id="d013c016">
                    <head>
                        <title>16.CI VOS DIRONS QUE LU MARIAGES DEMORA POR LLI SAINT APOSTRE</title>
                        <abbr>$16</abbr>
                    </head>
                    <p xml:id="d013l132" n="1" rend="1">Au tiers jor vint li saint apostre.</p>
                    <p xml:id="d013l133" n="2" rend="2">Quant il le virent venir, si enn orent grant joie, si lle cheïrent as piés et si lli
                    distrent: «Serjant Dieu, nos t’avonz atenduz trestuit exbahiz pour ce que tu noz enzengnes
                    se nos devons faire ce. Car la parole Dieu avons noz oïe que nos enffanz ne meïssons
                    mie enssemble tres que atant que tu venissez.»</p>
                    <p xml:id="d013l134" n="3" rend="3">La faiçe dou saint apostre estoit rezplendissant auzi com li soleil estoit adonques,
                    si que trestuit enn aoroient Dieu et s'en exmervoillent.</p>
                    <p xml:id="d013l135" n="4" rend="4">Li saint apostre leur dist: «Vos, mi fiz, ne ssoiéz mie deceüz, que vos decevés ces
                    jovinziauz des quelz puet venir fruit de bone vie et de droiture. Mez faites penitancez
                    pour ce que vos avez tant verz Dieu mezfaiz que si proïzme coisinz vousistez ajoindre
                    enssenble par mariage. Et bien saichiéz que voz mariages ne blaismonz mie, car Diex
                    au comincement conjoint home et feme enssemble. Mez bien saichiés que nos les mauvais
                    fais dannonz nos et les mauvaises assembleez.»</p>
                    <p xml:id="d013l136" n="5" rend="5">Et la ou li saint apostre parlloit enssi, li peres as enffans distrent: «Sire, nos
                    te prions que tu faises a ton Dieu proiere, qar nos ne ssavons que nos devons faire.»</p>
                    <p xml:id="d013l137" n="6" rend="6">Li enfant qui marié devoi[en]t estre regardoient li saint apostre et disoient: «Saint
                    home, ta doutrine est grant et ahute, si conoissons bien que Diex parole en toi.»</p>
                    <p xml:id="d013l138" n="7" rend="7">Li saint apostre leur dist: «Gardés vos [cors] sains pollution et sainz coucheüre
                    [et si iert]s Diex avec vos et si en rrecevrois corone parmanauble.»</p>
                    <p xml:id="d013l139" n="8" rend="8">Quant li saint apostre ot ce dit, et cil qui crurent en Dieu furent baptiçiéz, et
                    li saint apostre enn ot grant joie.</p>
                    <lb/>
                </div2>
                <div2 xml:id="d013c017">
                    <head>
                        <title>17.COMENT IL ALA A SSALENIQUE</title>
                        <abbr>$17</abbr>
                    </head>
                    <p xml:id="d013l140" n="1" rend="1">Un jovinçiaus estoit adonques en lla chité de Salonique, qui mout haus home estoit
                    et riche.</p>
                    <p xml:id="d013l141" n="2" rend="2">Exuus estoit par nom appellés.</p>
                    <p xml:id="d013l142" n="3" rend="3">Cil oï parller dou saint apostre, et sainz li seü de son pere et de sa mere s'en vint
                    a lui et si sse laissa cheïr as piés, si cominça a dire: «Serjant Dieu, je te pri
                    que tu la voie de verité m'enssengnes. Et si ssaichiez de verité que je bien conois
                    que tu es verais disciplez de cellui qui ça t'a envoié.»</p>
                    <p xml:id="d013l143" n="4" rend="4">Li saint apostre li cominça a preichier de Jhesu Crist et la parole dou saint Evangile.</p>
                    <p xml:id="d013l144" n="5" rend="5">Li jovinziaus se baptiça, si suï li saint apostre, ne ne lli chaut de pere ne de mere
                    ne de nulle richece.</p>
                    <p xml:id="d013l145" n="6" rend="6">Son pere et sa mere li quistrent tant et demanderent qu'il oïrent dire qu'il estoit
                    en lla chité de Philippe avec li saint apostre.</p>
                    <p xml:id="d013l146" n="7" rend="7">La vindrent il aprés lui, si porterent grant avoir et granz dons, si lle prierent
                    qu'il se partist de la et si venist avec aus en lleur contree.</p>
                    <p xml:id="d013l147" n="8" rend="8">Li jovinziaus leur dist: «Je voudroie que vos n'eüssiéz de trestous cez avoirz nulle
                    choce, si conoissiéz li verai Dieu qui [fi]st et estora li monde, et si voiréz vos
                    armes dellivre [de l'ire] qu’ill est a venir sor touz ciaus qui en lui ne croiront.»</p>
                    <lb/>
                </div2>
                <div2 xml:id="d013c018">
                    <head>
                        <title>18.DOU FEU QUI FU ESTAINT PAR LLA PROIERE DOU SAINT APOSTRE</title>
                        <abbr>$18</abbr>
                    </head>
                    <p xml:id="d013l148" n="1" rend="1">A ces parolez vint a [aus] li saint apostre, si lles cominça a preichier et annuntier
                    la parole Dieu.</p>
                    <p xml:id="d013l149" n="2" rend="2">Mais il n'en voustrent rienz entendre.</p>
                    <p xml:id="d013l150" n="3" rend="3">Dont enclost li apostre li jovincel en ssa maison, si que par deforz remeistrent li
                    pere et la mere a grant planté des gens qui avec iaus venus estoient.</p>
                    <p xml:id="d013l151" n="4" rend="4">Lors distrent que la maison esprendroient de feu, si ardroient li jovinçiaus qui avoit
                    guerpi son pere et sa mere et toute sa contree.</p>
                    <p xml:id="d013l152" n="5" rend="5">Lors botterent li feu de toutez pars de lla maison.</p>
                    <p xml:id="d013l153" n="6" rend="6">Et li jovinziaux prist une ampolle pleine d'aigue et si dist: «Sire Jhesu Crist, en
                    cui poier sont dez helemenz toutes les virtus, qui lles sechez choces fai mostez et
                    les mostez fai seches, et qui lles ardanz choces refroidez et [les froides] exchaufes,
                    estains ce feu enssi que a ton serz ne faice grevançe.»</p>
                    <p xml:id="d013l154" n="7" rend="7">Quant ill ot ce dit, si expandi l'aigue de ll’anpolle sor la flame, et tantost fu·l
                    feu auzi estaint com se onques n'en i eüst esté boté.</p>
                    <lb/>
                </div2>
                <div2 xml:id="d013c019">
                    <head>
                        <title>19.COMENT CIL FURENT CONVERTI QUI VOLOIENT ARDOIR LA MAIZON</title>
                        <abbr>$19</abbr>
                    </head>
                    <p xml:id="d013l155" n="1" rend="1">Quant ce vit li perez et la mere de ll'enfant, il distrent a haute vois a ciaux qui
                    lla estoient: «Exgardéz nostre filz qui est devenuz enchanteor!»</p>
                    <p xml:id="d013l156" n="2" rend="2">Lors pristrent excheles, si voustrent en lla maison monter por ochire lui et l'apostre
                    as glaives et as pees.</p>
                    <p xml:id="d013l157" n="3" rend="3">Mais Nostre Seingnor non voust, si qu'il ne virent goute entr’aus.</p>
                    <p xml:id="d013l158" n="4" rend="4">Et enzi com il estoient en tel male aventure, uns home de lla chité, Liçimacus estoit
                    appelléz, leur dist: «Vos, home, por coi voz travailliéz vos en vain de ceste choce?
                    Diex se combat a vos por eus, et vos ne vos [en] apersivés mie. Leissiéz ceste follie,
                    que ll'ire Dieu ne voz destruie.»</p>
                    <p xml:id="d013l159" n="5" rend="5">La ou cil disoit ces paroles, ceus se repentirent de lla grant foillie qu'il avoient
                    faite et si distrent: «Certes, ill est verais Diex que cist ahorent, que nos cuidons
                    ochite.»</p>
                    <p xml:id="d013l160" n="6" rend="6">Ja estoit la nuit venue, et tantost rezclari sor auz une lumiere dont trestuit recovre[re]nt
                    leur veüe.</p>
                    <p xml:id="d013l161" n="7" rend="7">Lors monterent la ou estoit li saint apostre, si lle troverent gisant a horaisonz
                    a terre; et tantost s'angnenoillerent a terre devant lui et si distrent: «Sire, nos
                    te prionz que preez Dieu por tes serf qui deceü ont esté par ll'error de malice.»</p>
                    <p xml:id="d013l162" n="8" rend="8">Mout avoient trestuit grant creance en lleur cuerz. Lizimacux dist: «Certez, Jhesu
                    Crist est filz Dieu, qui Andree l'apostre cez sers anuize.»</p>
                    <lb/>
                </div2>
                <div2 xml:id="d013c020">
                    <head>
                        <title>20.QUE LI PERE ET LA MERE DOU JOVINCEL NE SSE CONVERTIRENT MIE A DIEU NOSTRE SEINGNOR</title>
                        <abbr>$20</abbr>
                    </head>
                    <p xml:id="d013l163" n="1" rend="1">Donc les fist lever li saint apostre de terre, si lles conforta en foy et en creance,
                    for seulement li pere et la mere de lli·nfant.</p>
                    <p xml:id="d013l164" n="2" rend="2">Cil ne voustrent onques en Dieu croire, ainz maudistrent li jovincel et si s'en tornerent
                    a lleur contree.</p>
                    <p xml:id="d013l165" n="3" rend="3">Et tantost com il i vindrent, il outroierent et donerent au conmun de lla ville ce
                    qu'il avoient pour ce qu'il ne rremanzist a lleur filz nulle rien.</p>
                    <p xml:id="d013l166" n="4" rend="4">Et bien saichiéz que au chief de .L. jors, en une seule eure dou jor morurent il enssemble.</p>
                    <p xml:id="d013l167" n="5" rend="5">Et aprés ce li haut home de lla ville rendirent au jovincel por sa grant debonarité
                    et par sson dousor trestout li sien patrimoine, si lli outroia tout li conmunz de
                    lla ville.</p>
                    <p xml:id="d013l168" n="6" rend="6">Il trestos les fruiz des chaistieuz et des terres departissoit et donoit as povrez,
                    ni onques par tout ce ne sse departi de ll'apostre.</p>
                    <p xml:id="d013l169" n="7" rend="7">Un jor avint qu'il proia l'apostre qu'il alaissent andeuz ensemble a Salenique.</p>
                    <p xml:id="d013l170" n="8" rend="8">Quant il furent venuz en lla chité, mout leur firent grant joie trestuit cil qui ll’enfant
                    conoissoient.</p>
                    <p xml:id="d013l171" n="9" rend="9">Donc s'assemblerent tuit el teatre, et li enfenz cominça a preichier et annuntier
                    la parole Dieu, et li apostre se taizoit, et tuit cil qui lla estoient se mervoillerent
                    de sa science.</p>
                    <p xml:id="d013l172" n="10" rend="10">Lors comincierent trestuit a crier et a dire: «Carpianus, qui e[s]t vaillant home
                    en ceste chité, a un fiz qui mout duremant est malade. Garis lle et li rent sainté,
                    et nos croirons en Jhesu Crist qui tu preichez.»</p>
                    <p xml:id="d013l173" n="11" rend="11">Li saint apostre leur respondi: «Nulle choce n'est grevose a Nostre Seingnor a ffaire.
                    Amenéz le devant moy et si aiéz en Jhesu Crist verai creance, et il le garira par
                    ssa grant misericorde.»</p>
                    <lb/>
                </div2>
                <div2 xml:id="d013c021">
                    <head>
                        <title>$21.CI VOS DIRONS QUE CIL QUI DE .XXXIII. ANS N'AVOIT ALÉ FU GARIZ ET SANÉS</title>
                        <abbr>$21</abbr>
                    </head>
                    <p xml:id="d013l174" n="1" rend="1">Tantost s'enn ala Carpianuz a ssa maison et si dist a sson fiz: «Hui recevraz tu sainté,
                    dont grant joie iert a moy rendue.»</p>
                    <p xml:id="d013l175" n="2" rend="2">Li enfenz avoit nom Adimacuz, si rezpondi a sson pere et si dist: «Or sai je bien
                    que lli songnez est veraiz que je ai annuit songné. Car je veoie par vizion se me
                    semble cel home qui est en ceste chité par cui m'iert sainté rendue.»</p>
                    <p xml:id="d013l176" n="3" rend="3">Tantost com ill ot ce dit a sson pere, il se vesti et se leva dou lit ou il avoit
                    tant jeü malade.</p>
                    <p xml:id="d013l177" n="4" rend="4">Lorz s'en curut au teantre s[i] isnellemant et si tost que a poinez le pooit nuz ataindre.</p>
                    <p xml:id="d013l178" n="5" rend="5">Et quant il fu venuz, il se laissa cheoir as piés dou saint apostre, si lli rendi
                    graicez par lla sainté qu'il avoit receüe.</p>
                    <p xml:id="d013l179" n="6" rend="6">Treztout li pueple qui lla estoit assembléz se mervoillerent mout duremant de ceste
                    miracle, et si glorifierent Nostre Seingnor Jhesu Crist, et si disoient que lli dieu
                    que André preichoit n'estoit nus autres diex.</p>
                    <p xml:id="d013l180" n="7" rend="7">Et bien saichiés que cil qui lla estoit [gariz] avoit .XXXIII. ans qui onques n'avoit
                    alé ne chemin ne voie, ne enssu [n'estoit] fors de son lit s'[en] ne ll'[en] avoit
                    gité en lla maisson son pere.</p>
                    <lb/>
                </div2>
                <div2 xml:id="d013c022">
                    <head>
                        <title>22.COMENT CIL FU APORTÉS A CUI LI DIAUBLEZ AVOIT TOLU LA VIE</title>
                        <abbr>$22</abbr>
                    </head>
                    <p xml:id="d013l181" n="1" rend="1">Uns autres haus home de lla chité qui lla estoit avoit un filz qui au cors avoit li
                    diauble.</p>
                    <p xml:id="d013l182" n="2" rend="2">Cil dist au saint apostre: «Home Dieu, garis mon filz qui lle diauble travaille.»</p>
                    <p xml:id="d013l183" n="3" rend="3">Li diauble sot tantost ceste choçe, si moina l'enfant en un repost et illuec fist
                    tant que lli enfenz s'estrangla a un lais pour ce qu'il enn eüst l'arme.</p>
                    <p xml:id="d013l184" n="4" rend="4">Li pere a li·nfant estoit venuz en ssa maison por llui moiner devant li saint apostte.</p>
                    <p xml:id="d013l185" n="5" rend="5">Et quant il le trova mort, il enn ot mout grant doulor, si dist a ssez amiz qui avec
                    lui estoient: «Portés li cors de mon filz au teantre, et je ai fiance que mez hostez
                    qui lla preiche la parole Dieu le porra [bien] resusciter s'il le veust faire.»</p>
                    <p xml:id="d013l186" n="6" rend="6">Quant hom lot porté devant li apostre [et] miz juz, li pere li conta coment li diaublez
                    l'avoit ochis, «mais je croi bien, saint home Dieu, que par toi porra bien resusciter
                    en vie.»</p>
                    <lb/>
                </div2>
                <div2 xml:id="d013c023">
                    <head>
                        <title>23.COMENT FU RRESUSCITÉZ DE MORT A VIE</title>
                        <abbr>$23</abbr>
                    </head>
                    <p xml:id="d013l187" n="1" rend="1">Donc s'en torna li apostres devers li pueple et si dist: «Oiés, vos, homes et femez
                    de Salenique! Que voz profitera ce vos veéz cestui resusciter et voz ne creés en celui
                    en cui nom ill est rezuscités?»</p>
                    <p xml:id="d013l188" n="2" rend="2">Treztuit li respondirent a haute voiz et distrent: «Home Dieu, ne doutez mie que ce
                    sist est rezuscités, que nos trestuit ne ssoions torné en creance.»</p>
                    <p xml:id="d013l189" n="3" rend="3">[A ce] qu'il crioient et disoient, li saint apostre dist: «Enfens, lieve sus en lle
                    nom Jhesu Crist.»</p>
                    <p xml:id="d013l190" n="4" rend="4">Et tantost se leva çil qui mort gisoit a terre. Lorz cominça tous li pouples a crier
                    et a dire: «Serjant Dieu, or nos souifist ce que nos t'avons veü faire, si creons
                    trestuit en Dieu que tu preiches.»</p>
                    <p xml:id="d013l191" n="5" rend="5">Ja estoit la nuit oscure.</p>
                    <p xml:id="d013l192" n="6" rend="6">Lors pristrent li apostre et le moinerent a tout grant luminaire en lla maison d[o]u
                    haut home cui filz il avoit resuscité. La lez doutrina il et enzengna de bonez paroles
                    de Dieu par troiz jors, et si llez baptiça en ffoi et en creance.</p>
                    <lb/>
                </div2>
                <div2 xml:id="d013c024">
                    <head>
                        <title>24.DES MIRACLEZ QU'I FIST EN LLA CHITÉ DE PHELIPPE</title>
                        <abbr>$24</abbr>
                    </head>
                    <p xml:id="d013l193" n="1" rend="1">Aprés [ce], un haut home de lla chité de Phelippe, Medianz estoit apellés par nom,
                    vint au saint apostre et li dist: «Ou! tu, home Dieu, je te pri que tu mon filz me
                    rendes, qui tant est malades et foublez dou cors qu'il ne puet pluz estre.»</p>
                    <p xml:id="d013l194" n="2" rend="2">Entretant que cil ce disoit, il ploroit mout tendremant, si que lles lermes li decorrent
                    tout contre aval la faiçe.</p>
                    <p xml:id="d013l195" n="3" rend="3">Li saint apostre li dist: «Filz, crois en Jhesu Crist tant soulemant, si sseiont vos
                    voluntés raemplies.»</p>
                    <p xml:id="d013l196" n="4" rend="4">Lors s'enn ala avec celui en lla chité de Phelippe.</p>
                    <p xml:id="d013l197" n="5" rend="5">Et a ce qu'il en lla porte entroient, un viel home vint a ll’encontre dou saint apostre
                    et li cria merci par ces deus filz qui par lleur coupe estoient mis en chartre par
                    li conmandemant Medianz, qui a llui estoient, et tant i avoient ja esté que la char
                    leur estoit p[orr]ie.</p>
                    <p xml:id="d013l198" n="6" rend="6">Lors s'en torna li apostre verz Medians et si dist: «Home, entent ma parole. Tu priez
                    que ton fiz resoive sainté, et tu veus retenir en prison ses cui la char leur purrisse?
                    Saichies que se tu veuz que Diex profitte tes proieres, il convient que tu ces primerains
                    dellivrez.»</p>
                    <p xml:id="d013l199" n="7" rend="7">Medians li cheï as piés, si lli baisa et si dist: «Cil dui soient dellivre, et unz
                    autrez dont tu n'as ore rienz parllé; mais que tant soulemant soit a mon filz sainté
                    rendue.»</p>
                    <p xml:id="d013l200" n="8" rend="8">Tantost comanda que l'on meïst ceus hors de prison et si lles amoinast l'en devant
                    li apostre.</p>
                    <p xml:id="d013l201" n="9" rend="9">Et l'apostre mist ses mainz sor ciaus et si lles seingna; et dedens li tiers jor furent
                    garis de toutez leur plaies et si lles mist en franquise.</p>
                    <p xml:id="d013l202" n="10" rend="10">Et a ll'endemain vint a ll'enfant qui estoit maladez et si lli dist: «Au nom Nostre
                    Seingnor Jhesu Crist, lieve sus! Ce est cil Dieu qui m'envoie a toy que je te garisse.»</p>
                    <p xml:id="d013l203" n="11" rend="11">Lors le prist par lla main, et cil se leva tout sain et touz haitiés, et si cominça
                    Nostre Seingnor a lloer et li saint apostre.</p>
                    <p xml:id="d013l204" n="12" rend="12">Et li enfenz avoit nom Fillionnediz, qui .XXII. anz avoit esté en celle cruel maladie.</p>
                    <p xml:id="d013l205" n="13" rend="13">Touz li pueplez cominça a crier et a dire: «Andree, serjant Dieu, medicine [ausi touz
                    noz] malades.»</p>
                    <p xml:id="d013l206" n="14" rend="14">Li apostre dist a ll'enfant qui estoit garis de lla maledie: «Vai par toute la chité
                    a toutes les maizons des malades, [et] en lle nom Nostre Seingnor Jhesu Crist par
                    cui tu es sanés leur comande qu'il soient sainz et ahitiés et si sse lievent de lla
                    ou il gisent.»</p>
                    <p xml:id="d013l207" n="15" rend="15">Cil fist enzi com li apostrez li comanda.</p>
                    <p xml:id="d013l208" n="16" rend="16">Li pueples, que ce veoit, se mervoilloit mout fortemant, si crurent tuit en Jhesu
                    Crist et si aporterent a ll'apostre riches donz.</p>
                    <p xml:id="d013l209" n="17" rend="17">Li apostre n'en voust point resoivre, ainz li preichoit et annuntioit de Jhesu Crist,
                    li veraiz Dieu, por cui amor il lez doivent departir et doner as povrez.</p>
                    <lb/>
                </div2>
                <div2 xml:id="d013c025">
                    <head>
                        <title>25.DES GRANS MIRACLES QUE DIEX FIST POR LLI SSAINT APOSTRE</title>
                        <abbr>$25</abbr>
                    </head>
                    <p xml:id="d013l210" n="1" rend="1">Ne demora mie graumant aprés ce que unz hom de lla chité meismes, Nicolas estoit apelléz,
                    si vint au saint apostre, si lli aporta une [charrue] d'or faite ou il avoit a[tt]ellés
                    .IIII. mules [toz] blanc et .iiii. chivaux de celle color meïsmez, si dist: «Serjant
                    Dieu, prent ce, qar je n'ai en tout mon tresor nulle chose tant chiere ne que je tant
                    aime, si te pri, saint apostre, que tu ma fille garissez, qui trop est travaillie
                    par mout grant maladie.»</p>
                    <p xml:id="d013l211" n="2" rend="2">Li apostre cominça a rrire, si dist: «Nicolas, je reçoif cist don qui sont veaublez,
                    et se tu por ta fille me presentez la choce que tu as en tta maison plus pretiuse
                    [et plus chiere, com tu la devroies miauz presenter et donner por t'ame! Je la couvoite
                    a reçoivre por ce que tu cognoisses] li veraiz Diex est[re] creator de toi et de toutez
                    cratures, et que tu desprises les terrinez choces et desires lez celeistiaux si que
                    tu enn aies vie parmanauble et ta fille soit garie.»</p>
                    <lb/>
                </div2>
                <div2 xml:id="d013c026">
                    <head>
                        <title>26.DE CE MEISMES ENCORE ET DES MIRACLES QUE DIEX FAISOIT POR LI SAINT APOSTRE</title>
                        <abbr>$26</abbr>
                    </head>
                    <p xml:id="d013l212" n="1" rend="1">Quant ill ot ce dit, il ennorta a tous ceuz qui lla estoient qu'il creassent en lle
                    verai Dieu et deguerpissent lez fauces ydles.</p>
                    <p xml:id="d013l213" n="2" rend="2">Et lorz sana la fille Nicolas de sa grant maladie, si departi treztout li avoir qu'il
                    li avoit aporté as povrez.</p>
                    <p xml:id="d013l214" n="3" rend="3">E trestout cil qui avec lui estoient et cez miraclez veoient Damedieu en llooient.</p>
                    <p xml:id="d013l215" n="4" rend="4">La renonxee dou saint apostre et des virtuz q'il faizoit sor llez maladez fu tost
                    expandue et sonee par toute Machidoine, et si lle ssivoient mout granz routez des
                    gens.</p>
                    <p xml:id="d013l216" n="5" rend="5">L’endemain avint, la ou il sermonoit, un jovinciaus vint a lui qui avoit au corz li
                    malingne experit, si cominça a haute voiz a dire: «Andree, serjant Dieu, que avonz
                    nos de toi a ffaire? Estez vos venus por nos chaichier de nos sieges?»</p>
                    <p xml:id="d013l217" n="6" rend="6">Dont parlla li saint apostre au jovinciauz et si dist: «Ovrierez de malez aventurez,
                    di moy et raconte tez evres.»</p>
                    <p xml:id="d013l218" n="7" rend="7">Li diaublez qui au cors de cellui estoit rezpondi et dist: «Je ai demore et habite
                    au cors de seste enffant trez sa enffançe et si cuidoie que je jamés enzir n'en deüsse.
                    Maiz il n’a mie plus de .III. jorz que je oï son pere dire a un suen ami qu'il venist
                    a toi et si lle gariroies. Et pour ce que je creim les tormenz que tu nos fais soufrir
                    sui je venus ça, si estrai devant toi de lui.»</p>
                    <p xml:id="d013l219" n="8" rend="8">Quant li diaublez ot ce dit, li jovinziaus cheï devant li apostre trestout paismé
                    et li diaubles li·nzi dou cors, si fu geriz en meisme l'ore, et cominça Dieu loer
                    et regratier qui en llui avoit moustree sa misericordie.</p>
                    <p xml:id="d013l220" n="9" rend="9">Si grant graice avoit Nostre Sire a ll'apostre donee que de leur gré venoient a llui
                    trestoutes ces gens de lla contree pour oïr la parole Dieu, et disoient: «Ha! home
                    Dieu, di nos et raconnte qui lli veraiz Diex est et en cui nom tu garis et saines
                    nos enfers et nos malades.»</p>
                    <p xml:id="d013l221" n="10" rend="10">Et meismement li philosophe venoient a lui et desputoient, mes nul ne pooit estre
                    encontre sa science.</p>
                    <lb/>
                </div2>
                <div2 xml:id="d013c027">
                    <head>
                        <title>27.COMENT LI CONSILLES DE SALENIQUE ENVOIA A LL'APOSTRE POR LUI MAUFAIRE</title>
                        <abbr>$27</abbr>
                    </head>
                    <p xml:id="d013l222" n="1" rend="1">Entre ces choces avint qe uns anemis Dieu et li saint apostre s'enn ala au concille
                    de celle contree et si lli dist ‒ Li concilles avoit nom Vivinus, qui mout estoit
                    fel et deputtaire: «Un mauvaiz hom est en lla chité de Salenique, qui lles temples
                    de leur diex destruit et toutes leur festes et trestoz leur decréz et dé leur aves
                    loy lors abate il et plaine, et dit et preiche que hom ne doit avoir que un seul dieu
                    cui serf estre il se dezmoingne.»</p>
                    <p xml:id="d013l223" n="2" rend="2">Quant ce oï li concillez, il envoia chevalier a chivaux qui devant lui amoinaissent
                    li saint apostre.</p>
                    <p xml:id="d013l224" n="3" rend="3">Quant il vindrent a lla porte, il demanderent la maison ou il arrestoit, et il fu
                    leur tost enssengnie.</p>
                    <p xml:id="d013l225" n="4" rend="4">Et lors qu'il entrerent enz, il virent si cleremant resplendi[r] sa faice qu'ill orent
                    tel peor qu'il a ssez piés cheïrent.</p>
                    <p xml:id="d013l226" n="5" rend="5">Li saint apostre cointa a ceus qui avec lui estoient, dont il avoient mout grant torbe,
                    ce que avoit on de lui reconté au concilie [et] que pour lui prendre avoit envoiee
                    sa chivalerie.</p>
                    <p xml:id="d013l227" n="6" rend="6">Adonc voust li pueplez qui lla estoit assemblés sor corre as chevaliers et occhire.</p>
                    <p xml:id="d013l228" n="7" rend="7">Mais li apostre leur defendi et dist que ce ne firoient mie.</p>
                    <p xml:id="d013l229" n="8" rend="8">Aprés vint li concillez, qui lle saint apostre cuida trover en un leu ou il ne lle
                    trova mie, si enn ot mout grant ire.</p>
                    <p xml:id="d013l230" n="9" rend="9">Et tantost i·nvoia .XX. chevaliers encore.</p>
                    <p xml:id="d013l231" n="10" rend="10">Et quant cil entrerent en lla maizon et virent li saint apostre, il furent si exbahi
                    qu'il ne distrent nulle chose.</p>
                    <p xml:id="d013l232" n="11" rend="11">Quant li concillez oï ce et soit par ces messages, il envoïa une grant abundance des
                    chevaliers et si lleur comanda bien qu'il a frorce l’amoinassent.</p>
                    <lb/>
                </div2>
                <div2 xml:id="d013c028">
                    <head>
                        <title>28.COMENT IL VINT DEVANT LI CONCILLES</title>
                        <abbr>$28</abbr>
                    </head>
                    <p xml:id="d013l233" n="1" rend="1">Quant li apostrez les vit venir, il leur dist: «Estes vos par moy venus?»</p>
                    <p xml:id="d013l234" n="2" rend="2">Cil l[ui] respondirent et distrent: «Se tu es li·nchantierez qui preiches que noz
                    n'aoronz mie nos diex, voirement i somes nos venus et si t’e·moineromes.»</p>
                    <p xml:id="d013l235" n="3" rend="3">Saint Andree li apostre leur rezpondi et dist: «Je ne sui mie enchanteor, ainz sui
                    apostre Jhesu Crist, cui loy je preiche et annutie.»</p>
                    <p xml:id="d013l236" n="4" rend="4">Et entre sez choces et autres, li diaublez entra au cors d'un des chevaliers qui tenoit
                    en main toute nue s'expee, si cominça a crier et dire: «Concillez, que a entre moy
                    et toy, qui m'as envoié a cist home qui ne puet mie moi tant soulemant chaissier fors
                    de ceste vaisel ou je sui enclus, ainz me puet par lla virtu qu'ill a en lui meitre
                    en feu et en flambe? Je voudroie que tu lli venissez [a rencontre] et si ne lli feïs
                    ne mal ni grevançe.»</p>
                    <p xml:id="d013l237" n="5" rend="5">Quant ce fu dit, li diaublez enssi hors dou cors dou chevalier, et il cheï mort en
                    meissme l’ore.</p>
                    <p xml:id="d013l238" n="6" rend="6">Ne demoura mie graument que lli concillez vint la par mout grant ire.</p>
                    <p xml:id="d013l239" n="7" rend="7">Et tantost com il fu devant l’apostre, il fu si avuglés qu'il ne puet mie veoir.</p>
                    <p xml:id="d013l240" n="8" rend="8">Et li apostre li comi[n]za a dire: «Conciliez, je sui cil qui tu quiers.»</p>
                    <p xml:id="d013l241" n="9" rend="9">A celle parole furent les ieuz dou concillez ouvers, si vit li apostre.</p>
                    <p xml:id="d013l242" n="10" rend="10">Lors parlla par grant desdaing, si dist: «Quel deseverie puet ce estre que tu [a]s
                    desprisiés nos dies et nostre conmandement et ciauz qui me servent faiz obeïr a ton
                    conmandement? Ce est bien aperte choce que tu es mauvaiz home et enchanterez. Mais
                    je te firai abandoner a mout cruauz beistez sauvagez por ce que tu dezpices nos diex
                    et moy meismes, si voirai se li crusifiés que tu preichez te porra dellivrer qu’il
                    ne te devorent.»</p>
                    <p xml:id="d013l243" n="11" rend="11">Li saint apostre li dist: «Concillez, il convient que tu croiz en lle verai Dieu qui
                    Jhesu Crist son filz envoia en terre, puis que tu vois mort uns de cez chevaliers
                    et gesir en ta presence.»</p>
                    <p xml:id="d013l244" n="12" rend="12">Et lors se coucha li saint apostre en cruis a terre.</p>
                    <p xml:id="d013l245" n="13" rend="13">Et quant ill ot a Dieu faite sa proiere, il toucha li chevalier mort de sa main et
                    si dist: «Lieve tost sus et ïsnellemant. Jhesu Crist, mes Diex en cui je ai ma fiance,
                    cui nom je preiche, te faiçe par son plaisir resuciter.»</p>
                    <lb/>
                </div2>
                <div2 xml:id="d013c029">
                    <head>
                        <title>29.QUE LI PUEPLES SE MERVOILLENT DEL CHEVALIER QU'IL RESUSCITÉ VEOIENT</title>
                        <abbr>$29</abbr>
                    </head>
                    <p xml:id="d013l246" n="1" rend="1">Tantost se leva li chevalier trestout sainz devant li pueple.</p>
                    <p xml:id="d013l247" n="2" rend="2">Quant li pueple le vit, il cominça a crier hautemant et a rrendre graiçe a Nostre
                    Seingnor.</p>
                    <p xml:id="d013l248" n="3" rend="3">Et li concilles comenssa a dire: «Genz, ne croiés mie en cest enchanteor.»</p>
                    <p xml:id="d013l249" n="4" rend="4">Il comincierent a crier et a dire: «Ce n'est mie ars enchanterese, ainz est doudrine
                    saine et veraie.»</p>
                    <p xml:id="d013l250" n="5" rend="5">Li consilles leur dist: «Cist home livrerai je as beistez sauvagez, et de vous excrivrai
                    je a ll'enpereor de Rome qu'il vos destruie tout isnnellemant, qui dezpriséz lez lois
                    et ses sengnoriez.»</p>
                    <p xml:id="d013l251" n="6" rend="6">Li pueples, qi volunté avoit dou concille lapider et ochire, disoient: «Mandez a ll’enpereor
                    de Rome que li Machidonois hont la parole Dieu retenue et orent li verai Dieu qui
                    sirez est de tout li monde, et si hont les fauces ydles deguerpiez.»</p>
                    <p xml:id="d013l252" n="7" rend="7">Donc fu mout aïrés li concillez, si sse departi d’aus.</p>
                    <p xml:id="d013l253" n="8" rend="8">Quant vint a lla maitinee, il envoia gens, si comanda que hom preïst l'apostre et
                    si lle t[rai]nassent au rivagne.</p>
                    <p xml:id="d013l254" n="9" rend="9">Cil le pristrent et trainerent par llez chivolz et le baptirent des bastonz mout duremant,
                    si lle gitterent en ll’arene devant un cruel senglier et orrible.</p>
                    <p xml:id="d013l255" n="10" rend="10">Quant li singlier vit li saint apostre, il ala tout entor lui et si nne lli fist nulle
                    grevançe.</p>
                    <p xml:id="d013l256" n="11" rend="11">Quant li pueplez ce vit, si rendi graïcez Nostre Seingnor et loengnez.</p>
                    <p xml:id="d013l257" n="12" rend="12">Li concillez fist amoiner un grant tor a .XXX. chevaliers et a .II. veneors, si lle
                    laisserent aler sor lli saint apostre.</p>
                    <p xml:id="d013l258" n="13" rend="13">Mes li tors despenssa tantost les .II. veneorz en pieces, et puis si mori e cheï mort
                    a terre devant tout li pueple.</p>
                    <p xml:id="d013l259" n="14" rend="14">Donc cominssa li pueples a crier et a dire: «Jhesu Crist est verais Diex et sire tout
                    puissant.»</p>
                    <p xml:id="d013l260" n="15" rend="15">Entre ces choces qui lla estoient avenuz desciendi li angles dou chiel, si conforta
                    li saint apostre.</p>
                    <p xml:id="d013l261" n="16" rend="16">Li conciliez, qui estoit exchaufféz de grant maleurtéz, comanda amener un loupart
                    qu'il avoit mout cruel por lli saint apostre occhire.</p>
                    <p xml:id="d013l262" n="17" rend="17">Mes tantost com il fu deschaenéz, il corrut au siege ou li concilies seoit, si prist
                    son fils, si ll’estrangla en meizmez l’ore.</p>
                    <p xml:id="d013l263" n="18" rend="18">Et li concillez fu si desvés et duremant iriés et plain de grant forsernerie qu'il
                    ne parlla ne ne fist nul semblant de doulor ne riens plus que d’un autre enfant.</p>
                    <lb/>
                </div2>
                <div2 xml:id="d013c030">
                    <head>
                        <title>30.QU'IL RESSUSCITA L'ENFFANT AU CONCILLE</title>
                        <abbr>$30</abbr>
                    </head>
                    <p xml:id="d013l264" n="1" rend="1">Lors s'en torna li apostre au pueple et si dist: «Or poéz voz bien conoistre que vos
                    ahoréz li verai Dieu tout puissant, par cui virtu et par cui poesté ses beistes sont
                    sormonteez, que cist concillez Virinuz ne conoist mie. Mes pour ce que vos encore
                    creéz plus fermemant, rezusciterai je [s]on filz en lle nom Nostre Seingnor Jhesu
                    Crist que je preiche, et si en ssera donques plus confus ses fous peres.»</p>
                    <p xml:id="d013l265" n="2" rend="2">Lors se coucha li saint apostre a terre et si fist sa oration.</p>
                    <p xml:id="d013l266" n="3" rend="3">Et puiz si prist l'enfant qui estoit estranglé, si lle resuscita et le leva suz en
                    sson estant.</p>
                    <p xml:id="d013l267" n="4" rend="4">Li pueples, qui ce virent, glorifierent et loerent mout Nostre Seingnor [a] haute
                    vois, si voustrent corre sus au concillez et ochire.</p>
                    <p xml:id="d013l268" n="5" rend="5">Mais se ne laissa faire li saint apostre.</p>
                    <p xml:id="d013l269" n="6" rend="6">Li consilles se departi d'illuec tout confuz, si ss'enn ala en ces sales ou il tenoit
                    ses plais et ses oiancez.</p>
                    <lb/>
                </div2>
                <div2 xml:id="d013c031">
                    <head>
                        <title>31.QUOMENT IL PROIA QUE LI SERPANT FUST OCHIZ</title>
                        <abbr>$31</abbr>
                    </head>
                    <p xml:id="d013l270" n="1" rend="1">Quant ces choces furent avenues, un jovinciauz qi estoit a ll’apostre s’enn ala a
                    ssa mere et si lli conta toutez ces aventurez et dist, et si lli proia qu'elle venist
                    encontre li saint apostre.</p>
                    <p xml:id="d013l271" n="2" rend="2">Celle enzi le fist com ces filz li avoit dit.</p>
                    <p xml:id="d013l272" n="3" rend="3">Et quant elle i fu venue, elle li chaï as piéz et si lli pria que il o llui venist
                    en un champ qe elle avoit, ou il avoit un serpant de si mervoilluce grandeçe qu'il
                    destringnoit toute la contree. L'apostre i ala.</p>
                    <p xml:id="d013l273" n="3" rend="3">Et tantost com il aproisma, li serpant li vint a ll’encontre, si lli gitta horz de
                    son cors grant alaine et grant sifle.</p>
                    <p xml:id="d013l274" n="4" rend="4">Li serpant avoit .L. coutez de longuesse, si que tuit cil qui avec li apostre estoient
                    enn orent tel peor qu'il se leissierent cheïr a terre.</p>
                    <p xml:id="d013l275" n="6" rend="6">Donc dist li saint apostre au serpant: «Mortelz beiste, abaisse la teste que tu levas
                    au comincement dou monde pour destruire l’umaine lingnee, et si te sozmet au serjant
                    Dieu, et si mueir sainz attarjanze.»</p>
                    <p xml:id="d013l276" n="7" rend="7">Et tantost li serpant gitta un grant brait et se lia entor un grant cheisnne, si lli
                    enzi horz par lla gorge sanc et venin et sanie ausi.</p>
                    <p xml:id="d013l277" n="8" rend="8">Li saint apostre vint a lla maizon la dame ou il avoit un petit enffant mort qe lli
                    serpant avoit point de son aguiglion de sa coe.</p>
                    <p xml:id="d013l278" n="9" rend="9">Li saint apostre vit plorer li pere et la mere de ll'enfant, si dit: «Diex, qui [vos]
                    veut ci sauver, m'a·nzi envoié por voz por ce que vos en llui aiéz ferme creance.
                    Or alés la fors, si voirez cellui mort qui a ochiz vostre filz.»</p>
                    <p xml:id="d013l279" n="10" rend="10">[Il li respondirent:] «De noz filz ne noz dolons mie se noz de nostre anemi veonz
                    la vonjançe.»</p>
                    <p xml:id="d013l280" n="11" rend="11">Et entertant qu'il aloient por veoir li serpant qui mort estoit, li saint apostre
                    parlla a lla feme dou concilie qui lla estoit venue, si lli dist: «Va illec ou cil
                    enffenz gist mort et si lle rezuscite.»</p>
                    <p xml:id="d013l281" n="12" rend="12">Celle n'en fu point en doutançe de nulle chose, ainz ala au corz et dist: «Enfenz,
                    lieve sus sainz atarjance en lle nom Dieu Jhesu Crist.»</p>
                    <p xml:id="d013l282" n="13" rend="13">Et tantost fu rresuscitéz de mort a vie.</p>
                    <p xml:id="d013l283" n="14" rend="14">Et li pere et la mere, qui grant joie avoient dou serpant qui mort estoit et de leur
                    filz a cui rendue estoit la vie, il se leissierent cheoir as piéz dou saint apostre,
                    si lle rendirent graisez et mersis por lla misericorde que Diex l'avoit mostree.</p>
                    <lb/>
                </div2>
                <div2 xml:id="d013c032">
                    <head>
                        <title>32.DE LLA AVISSION DOU BENEOIT APOSTRE SAINT ANDREE</title>
                        <abbr>$32</abbr>
                    </head>
                    <p xml:id="d013l284" n="1" rend="1">En celle nuit proichaine vit li saint apostre une avizion qu'il reconta a ssez frerez
                    et si dist: «Mi trez chier frerez, oiéz et entendés l'avission que je ai veüe.</p>
                    <p xml:id="d013l285" n="2" rend="2">Si me sembl[oit] que Pierres mies frerez et Johan li apostre estoient aprés moy enssemble.</p>
                    <p xml:id="d013l286" n="3" rend="3">Saint Johan estendi sa main, si lleva saint Pierre sus l'auteze de lla montangne,
                    puiz si me pria que aprés lui montasse.</p>
                    <p xml:id="d013l287" n="4" rend="4">Et puis si dit: «Andree, tu bovras de boire P[erron] ton frere. Apresm[e] toi de moy,
                    si estenz tez braiz et tes mains si qu'ellez jongnent as mienz et ton chief auzi au
                    mien toche en conpangie.»</p>
                    <p xml:id="d013l288" n="5" rend="5">Et je si fiz, et si moi sembla que je fuisse meindre de saint Johan.</p>
                    <p xml:id="d013l289" n="6" rend="6">Adonc parlla il a moy, si me dist: «Andree, veus tu conoistre la virtu de ces choses
                    que tu as exgardees et qui a toi parole?»</p>
                    <p xml:id="d013l290" n="7" rend="7">Je rezpondi et dis que mout le desiroie.</p>
                    <p xml:id="d013l291" n="8" rend="8">Et il me rezpondi: «Je sui la parole de lla cruiz ou tu seras mis et extendus prochainemant
                    par lli nom de cellui que tu preichez.»</p>
                    <p xml:id="d013l292" n="9" rend="9">Et mout d'autres chocez me dist il, dont il me convient hore taire. Mes enco[re] erent
                    ellez a brief termin demoustreez et seües.»</p>
                    <p xml:id="d013l293" n="10" rend="10">Quant li saint apostre ot ceste avvizion racontee a sses frerez, il leur cominsa a
                    dire:</p>
                    <lb/>
                </div2>
                <div2 xml:id="d013c033">
                    <head>
                        <title>33.QUANT LI SAINT APOSTRE FIST HORATION A DIEU POR TOZ CEUS QU'IL AVOIT ATORNÉ A CREANCE</title>
                        <abbr>$33</abbr>
                    </head>
                    <p xml:id="d013l294" n="1" rend="1">«Oiés, vos trestuit qui lla parole Dieu avez receüe. Apressmés voz de moy, si vos
                    conmanderai trestuit a Jhesu Crist, qu'il en ssa sainte loy netemant garder voz deingne.
                    Car je sai bien çertainemant que je m'en partirai proichainemant de ceste vie et si
                    irai a selle haute promesse que sil qui est au siel et rengne ma promesse.»</p>
                    <p xml:id="d013l295" n="2" rend="2">Donc plorerent trestuit cil qui lla estoient, et si feroient duremant leur paumes
                    et batoient leur pis de leur mainz por lla grant dolor qu’ill avoient.</p>
                    <p xml:id="d013l296" n="3" rend="3">Lors tendi li saint apostre sez mainz a Nostre Seingnor Jhesu Crist et si dist: «Sire,
                    je te pri que tu gardes cist pouple qui convertis ai a ta foy et qui conoist et entent
                    ta parole, que lli malingne experit n'ait enverz lui puissance.»</p>
                    <p xml:id="d013l297" n="4" rend="4">Lorz prist dou pain, si lle beneïst et si lle brisa et si lleur dona et si dist: «Mangniéz
                    de ceste pain, et si rrecevés la graise que Nostre Seingnor Jhesu Crist vos a par
                    moi donee.»</p>
                    <p xml:id="d013l298" n="5" rend="5">Lors les baisa touz, si entra en lla nef, si rrevint a Ssalenïque.</p>
                    <p xml:id="d013l299" n="6" rend="6">Et avec lui revindrent plusors de Macedoine en deus nef, qui e·Nostre Seingnor creoient
                    por lli saint apostre.</p>
                    <lb/>
                </div2>
                <div2 xml:id="d013c034">
                    <head>
                        <title>$34.DE CELLUI QUI FU GARIS A LLA MER PAR LLE SAINT APOSTRE</title>
                        <abbr>$34</abbr>
                    </head>
                    <p xml:id="d013l300" n="1" rend="1">Entretant qu'il erent en mer et li ssaint apostre ert un poi endormis en lla nef por
                    lli grant travail qu'il avoit, un petit venticiaux abati un de ceus qui en lla nef
                    estoient en ll’aigue.</p>
                    <p xml:id="d013l301" n="2" rend="2">Atismus, qui desciple estoit a ll'apostre, esvoilla et si dist: «Buons maistres, socorrez
                    uns de tez serjanz qui en celle mer perist et noie.»</p>
                    <p xml:id="d013l302" n="3" rend="3">Li saint apostre s'esvilla et si blaissma mout le vent et fist cruiz encontre.</p>
                    <p xml:id="d013l303" n="4" rend="4">Et tantost fu lla mer abaissie.</p>
                    <p xml:id="d013l304" n="5" rend="5">L'onde de ll'aigue remoina cellui a lla nef qui ja perilloit.</p>
                    <p xml:id="d013l305" n="6" rend="6">Atismus le mist par mi la main en lla nef, et auzi ot il geri la vie.</p>
                    <p xml:id="d013l306" n="7" rend="7">Tantost cil qui lla estoient se mervoillerent tuit de lla virtu dou saint apostre,
                    qui en mer et en terre ert sa puissance.</p>
                    <p xml:id="d013l307" n="8" rend="8">Et quant li saint apostre ot deus jorz esté en Salenique, il entra en ssa nef et ou
                    llui sa conpangnie, si alerent tant que au doscieme jor qu'il estoient meü de Macedoine
                    vindrent il a Pa[t]ras une chité d'Arcage.</p>
                    <p xml:id="d013l308" n="9" rend="9">Lorz enssirent treztuit de lla nef, si alerent en un dé costéz de lla ville ostel
                    prendre a oes dou saint apostre.</p>
                    <p xml:id="d013l309" n="10" rend="10">Plusorz homes vindrent a ll’encontre, qui lle pr[i]oient que en lleur maison venist
                    hostel prendre.</p>
                    <p xml:id="d013l310" n="11" rend="11">Et il leur dist que il a nul non iroit se lla non ou Nostre Seingnor Jhesu Crist li
                    conmandera par sa propre volunté.</p>
                    <lb/>
                </div2>
                <div2 xml:id="d013c035">
                    <head>
                        <title>$35.COMENT LI SAINT APOSTRE FU VENUS A PATREZ QUE LLI CONSILLES LA EUBERGIA EN SSON HOSTEL</title>
                        <abbr>$35</abbr>
                    </head>
                    <p xml:id="d013l311" n="1" rend="1">Et enssi demora la nuit que nulle revelation ne lli fu demostree.</p>
                    <p xml:id="d013l312" n="2" rend="2">De ce fu li saint apostre mout tristes et mout doiant.</p>
                    <p xml:id="d013l313" n="3" rend="3">Quant l'autre nuit fu venue, il oï une vois qui lli dist: «Andree, je sui toz tens
                    avec toy et si ne te deguerpirai mie.»</p>
                    <p xml:id="d013l314" n="4" rend="4">Quant il oï ce, si enn ot mout grant joie, si lloa et glorifia mout Nostre Seingnor,
                    qui onques ne deguerpist ciaux qui en llui hont fiance, Libiux, qui conchillez estoit
                    adonques, fu amonestéz en vision par Nostre Seingnor Jhesu Crist qu'il reseüst et
                    aubergiast li saint apostre.</p>
                    <p xml:id="d013l315" n="5" rend="5">Sil Libius gisoit malade de mout grant enfirmité dont il estoit entrepris.</p>
                    <p xml:id="d013l316" n="6" rend="6">Il envoia au saint apostre la ou il estoit avec sez disciplez.</p>
                    <p xml:id="d013l317" n="7" rend="7">Tantost vint li saint apostre, et si trova gisant li concillez as ieus clos aussi
                    come mors.</p>
                    <p xml:id="d013l318" n="8" rend="8">Donc li toucha li saint apostre de sa main, si dist: «Lieve sus, et si nos raconte
                    que t'est avenu de ceste maladie.»</p>
                    <p xml:id="d013l319" n="9" rend="9">Cil dist: «Je sui sil qui estoit encontre la vie de verité que tu enssengnes, et si
                    envola chevalerie par navie au concile de Machedoine pour ce qu'il t'en rrenvoiast
                    a moy lié et enprisoné pour ce que je t'ocheïsse.</p>
                    <p xml:id="d013l320" n="10" rend="10">Maiz cil que je avoie envoié perirent en mer par si grant tempeste q'il ne porent
                    la parvenir ne faire mon conmandement.</p>
                    <p xml:id="d013l321" n="11" rend="11">Et entre ce que je estoie en celle entention de toy destruire et ochire, s'apparurent
                    devant moy .II. home si com Ethiopien, qui mout duremant me battirent d'escorgeez
                    et si distrent: «Nos ne poonz avoir nulle poesté sor sil home a ccui tu maux voloies
                    faire, et nos nos volons vengier de toi en tant que nos enn avonz la puissance.»</p>
                    <p xml:id="d013l322" n="12" rend="12">Et enssi me battirent il mout grieumant, et si sse departirent de moy. Et de ce ai
                    je mout grant maladie.</p>
                    <p xml:id="d013l323" n="13" rend="13">Or te pri je, saint home, que tu faisez ta horaision a Dieu por moi, qu'il me pardoint
                    li mezfait que je ai eü de toi maufaire, et si me renvoie sainté de ll’enfirmité qui
                    trop grieumant m’a grevé.»</p>
                    <p xml:id="d013l324" n="14" rend="14">Toutes ces parolez disoit li concilles et racontoit devant tout li pueple.</p>
                    <p xml:id="d013l325" n="15" rend="15">Et li saint apostre leur amonesta tant la parole Nostre Seingnor Jhesu Crist qu'il
                    trestuit en Dieu crurent.</p>
                    <p xml:id="d013l326" n="16" rend="16">Li concilles fu sanés et confortés en foy et en creance e[n] meisme l'eure par lle
                    saint apostre.</p>
                    <lb/>
                </div2>
                <div2 xml:id="d013c036">
                    <head>
                        <title>36.QUE CELLE QUE AVOIT ESTEE AMIE LE CONCILLE SE CONVERTI A LLA SAINTE LOI CRISTIENE</title>
                        <abbr>$36</abbr>
                    </head>
                    <p xml:id="d013l327" n="1" rend="1">Trophina, que jadiz avoit esté amie au concilie, ot baron pris, et tant hoï et entendi
                    les paroles de ll'apostre qu'elle aunquez deguerpi son baron et sa conpangie pour
                    ce que elle voust enssivre chastee et moiner sainte vie.</p>
                    <p xml:id="d013l328" n="2" rend="2">Et de ce avenoit qu’elle venoit mout sovent a lla maison li concille [ou] li apostre
                    nuntioit la parole Dieu et li saint Evangile.</p>
                    <p xml:id="d013l329" n="3" rend="3">Ses barons enn ot mout grant ire, si vint a lla feme li concille, qui Kalistas estoit
                    nomee, si lli dist: «Dame, Trophyna, ma feme, c'est repropenssee de lla foillie qu’elle
                    seut faire a mon ssingnor li concille et s'i est repairee.»</p>
                    <p xml:id="d013l330" n="4" rend="4">La dame fu mout duremant aïree et si dist: «Pour ce ma mon baron deguerpie, et bien
                    a .VIII. mois qu'il n’ot a moy conpangnie.»</p>
                    <p xml:id="d013l331" n="5" rend="5">Tantost appella a li un serjant et li comanda qu'il preïst cellui qui lli feizoit
                    si grant fellonie, si lla moinast tantost a un bordel ou elle fust hunie.</p>
                    <p xml:id="d013l332" n="6" rend="6">Cil fist sainz demorançe li conmandement sa dame.</p>
                    <p xml:id="d013l333" n="7" rend="7">Mes onques n'en soit rienz Libiuz li consilles; et quant il demandoit ou Trophina
                    sa feme estoit, l'en li decevoit par parolez.</p>
                    <p xml:id="d013l334" n="8" rend="8">Trophina, qui au bordel estoit menee, faisoit a Dieu ces p[roier]es et si avoit en
                    sson sein un livret ou la parole dou saint Evangnile estoit excripte, et par ce tantost
                    cil qui a llui venoient leur f[or]cez perdoient qi por mal et pour villenie faire
                    atoichier la voloient.</p>
                    <lb/>
                </div2>
                <div2 xml:id="d013c037">
                    <head>
                        <title>37.COMENT LI JOVINCEL QUI FORCE VOLOIT FAIRE A LLA DAME CHEÏ MORT EN MEISME L'ORE</title>
                        <abbr>$37</abbr>
                    </head>
                    <p xml:id="d013l335" n="1" rend="1">Adonc vint un jovincel maliciuz qui lli voust faire force.</p>
                    <p xml:id="d013l336" n="2" rend="2">Celle fu encontre, et sil la laisa si duremant qu'il li ronpi sa vesteüre, et tantost
                    cheï li vangni[l]e a terre qu’elle ot en son sein.</p>
                    <p xml:id="d013l337" n="3" rend="3">Trophina cominça a plorer et si tendi ses mains verz lli chiel, si cominça a dire;
                    «S[ir]e Dieu Jhesu Crist, por cui amor et por coy nom je aim ceux qui te servent,
                    ne ssoufre mie que je soie violee.»</p>
                    <p xml:id="d013l338" n="4" rend="4">Et tantost li aparut li angle Nostre Seingnor, et li jovinsiaux cheï mort a terre
                    tout maintenant devant sez piéz.</p>
                    <p xml:id="d013l339" n="5" rend="5">Celle fu reconfortee, si beneïst et glorifia Nostre Seingnor Jhesu Crist que nn’avoit
                    soufert qu'elle fust conchiee.</p>
                    <p xml:id="d013l340" n="6" rend="6">Mes aprés ce elle resuscita li jovincel en lle nom Nostre Seingnor Jhesu Crist.</p>
                    <p xml:id="d013l341" n="7" rend="7">La acorrut trestoute la chité por veoir cil miracle.</p>
                    <p xml:id="d013l342" n="8" rend="8">La feme li concillez s’ala bangnier o lle serjant par cui Trophina estoit au bordel
                    moinee.</p>
                    <p xml:id="d013l343" n="9" rend="9">La vint li diaublez noirz et laid et ydeuz, si llez ochist andeus enssemble en petit
                    d’ore.</p>
                    <p xml:id="d013l344" n="10" rend="10">Et lors hot la grant doulor et grant criee.</p>
                    <p xml:id="d013l345" n="11" rend="11">Tantost fu annuntié au saint apostre et au concillez que sa feme et li procureor de
                    sa maizon estoient mort enssemble.</p>
                    <p xml:id="d013l346" n="12" rend="12">Donc parlla saint Andree li apostre au pueple et si dist: «Vos, mi frerez, regardés
                    com li diaublez a grant puissance. Bien saichiéz que ce est justice de Nostre Seingnor,
                    car sist avoient Trophina dannee et envoiee au bordel. Ore a li diaubles ferue entre
                    llui et son serjant, si lla ochiz.»</p>
                    <lb/>
                </div2>
                <div2 xml:id="d013c038">
                    <head>
                        <title>38.QUE LI SAINT APOSTRE FIST A DIEU SES ORAISONS POR LLA FEME AU CONCILLE, SI COM VOZ OÏROIZ</title>
                        <abbr>$38</abbr>
                    </head>
                    <p xml:id="d013l347" n="1" rend="1">A ces paroles vint devant l’apostre la noriçe de lla dame, qui por ssa grant dolor
                    avoit cez vestimens depechiéz.</p>
                    <p xml:id="d013l348" n="2" rend="2">Si vieille estoit que hom la portoit, si lla mist hom devant li apostre.</p>
                    <p xml:id="d013l349" n="3" rend="3">Celle cominça a ccrier et a dire: «Nos savons bien certainemant que tu es amiz Dieu,
                    et trestout ce que tu lli queriraz qu'il le te dorra. Ore aies merci de moy, si rresuscite
                    celle qui ci gist morte.»</p>
                    <p xml:id="d013l350" n="4" rend="4">Li saint apostre ot mout grant pitié de ce qu’il veoit que celle ploroit si duremant,
                    si ss'en torna deverz le concille et si dist: «Veus tu que elle soit resuscité?»</p>
                    <p xml:id="d013l351" n="5" rend="5">Li concilles respondi: «Je ne voil qu elle jamaiz vive, car elle a faite en ma maisson
                    trop grant fellonie.»</p>
                    <p xml:id="d013l352" n="6" rend="6">Li apostre li dist: «Enzi ne firaz tu mie: il nos convient avoir merzi de ciaus qui
                    merci nos requier[en]t pour ce que nos a Dieu trovessonz aussi misericorde.»</p>
                    <p xml:id="d013l353" n="7" rend="7">Quant ce ot dit li saint apostre, li concilles s'enn ala au leu ou cez plais estoient
                    tenuz et cez oiances.</p>
                    <p xml:id="d013l354" n="8" rend="8">Donc comanda li saint apostre que hom aportast devant lui li cors de lla dame.</p>
                    <p xml:id="d013l355" n="9" rend="9">Et tantost com elle i fu aportee, si dist: «Sire Jhesu Crist, je te pri que tu resuscitez
                    ceste feme, si que trestouz ceus qui ce voiront conoissent que tu ez un seul Dieu
                    plains de misericorde et justez.»</p>
                    <p xml:id="d013l356" n="10" rend="10">Adonc atoucha li cors de sa main et si dist: «Lieve ssuz en lle nom Nostre Seingnor
                    Jhesu Crist, mon Dieu, que je aore et croi.»</p>
                    <lb/>
                </div2>
                <div2 xml:id="d013c039">
                    <head>
                        <title>39.QUE LI SAINT APOSTRE RESUSCITA L'OME QUE LLA MER GITA A LLA RIVE</title>
                        <abbr>$39</abbr>
                    </head>
                    <p xml:id="d013l357" n="1" rend="1">Tantost se leva la feme, que ci grant honte ot qu’elle regardoit en terre.</p>
                    <p xml:id="d013l358" n="2" rend="2">Li apostre si lli dist: «Vai en ta chambre, et si crie a Nostre Seingnor merci usque
                    tant que tu soies reconfortee.»</p>
                    <p xml:id="d013l359" n="3" rend="3">Elle li respondi: «Fai moy anssoiz appaisier a Trophyna, cui je ai fait trop de malice.»</p>
                    <p xml:id="d013l360" n="4" rend="4">Li saint apostre li dist: «N'aies nulle doutance: Trofine ne i sovient hore ne ni
                    atent vonjançe, ainz rent graties a Dieu de toutez les choces qui lli sont avenues.»</p>
                    <p xml:id="d013l361" n="5" rend="5">Et lors li apella li saint apostre, si lles racorda ensemble.</p>
                    <p xml:id="d013l362" n="6" rend="6">Libius li concilles cruit tant en Dieu et en foy et en creance qu'il a ll'apostre
                    se conffeissoit de ces peichiés et reg[eh]issoit ses fellonies.</p>
                    <p xml:id="d013l363" n="7" rend="7">Li apostres li disoit: «Filz, je rent a Dieu graices dé ce que tu tant duremant criens
                    le jugement qui est a avenir.»</p>
                    <p xml:id="d013l364" n="8" rend="8">Et endementierz qu'il disoit ces paroles, il aloit sor lli rivage de lla mer.</p>
                    <p xml:id="d013l365" n="9" rend="9">Et quant ill orent grant piece alé, si s’arresterent et plusors autres qui avec lui
                    estoient.</p>
                    <p xml:id="d013l366" n="10" rend="10">Li comença li saint apostre a aus a dire la sainte parole Nostre Seingnor Jhesu Crist.</p>
                    <p xml:id="d013l367" n="11" rend="11">Et la ou il enzint parlloit, la mer gita a ssez piés li cors d'un home qui mort estoit
                    si avoit ja grant piece.</p>
                    <p xml:id="d013l368" n="12" rend="12">Donc s'esleissa mout en Nostre Seingnor Jhesu Crist saint Andree li apostre et si
                    dist: «Il convient cestui resusciter pour ce que nos saichons qu'ill est et coment
                    li hanemiz li a tollu la vie.»</p>
                    <p xml:id="d013l369" n="13" rend="13">Lors fist sa oraizon a Dieu, si prist cellui par la main, si lle leva amont, et tantost
                    fu rrezuscitéz et parlla oiant trestuit ciauz qui lla estoient [asembléz. Il estoit]
                    trestoit nus; et li apostre li dona une coute, si lli dist: «Or noz dit et conte qu'il
                    t’est avenu.»</p>
                    <p xml:id="d013l370" n="14" rend="14">Cil rezpondi: «Hom, qui c'onquez toi soies, je ne tel celerai mie. Je sui filz Sustrati,
                    un haut home de Macedoine, si m’enn estoie alés en Llonbardie. Quant je fui repairéz
                    en ma contree, je oï dire que une novelle costume estoit venue que onques mez par
                    nul home n'avoit esté oïe. Si oï dire que singnez et mervoillez estoient faites et
                    saintéz rendue as maladez par un maistre qu'il disoient et affermoient qu'il estoit
                    disciple au verai Dieu.</p>
                    <lb/>
                </div2>
                <div2 xml:id="d013c040">
                    <head>
                        <title>40.COMENT CIL QUI ESTOIT RESUSCITÉZ PARLLOIT AU SAINT APOSTRE</title>
                        <abbr>$40</abbr>
                    </head>
                    <p xml:id="d013l371" n="1" rend="1">Quant je oï cez chocez aconter et dire, je m'astai mout duremant que je veoïr le peüsse
                    et si me remiz en mer avec mez amiz et avec ma maiznee; car je ne cuidoie e•nulle
                    mainiere croire for que cil fust Dieu tout puissant qui faisoit tiex chocez.</p>
                    <p xml:id="d013l372" n="2" rend="2">Et lors que noz siglamez, une grant tempeste leva dont la mer fu exconmoüe, si qe
                    nos trestuit perimez et fumes noié.</p>
                    <p xml:id="d013l373" n="3" rend="3">Mes ore voudroie je mout voluntiers que mes conpangnonz qui sont peris fuissent par
                    ton plaisir aussi resuscités.»</p>
                    <p xml:id="d013l374" n="4" rend="4">Et endementierz qu'il disoit ce, penssoit il bien que ce estoit li apostre qu'il queroit.</p>
                    <p xml:id="d013l375" n="5" rend="5">Donc li cheï as piés et si lli dist: «Je sai bien veraimant que tu es li serjant au
                    verai Dieu. Je te pri que tu resuscitez les autres qui avec moy furent, q'il par toy
                    resoivent vie si qu'il conoissent que ce est li veraiz Dieu que tu annuntiez et preichez.»</p>
                    <p xml:id="d013l376" n="6" rend="6">Li saint apostre, qi plains estoit dou Saint Experit, cominça a celui anuntier la
                    parole Dieu, si que cil s'en mervoillent qui entor lui estoient de lla sainte douctrine
                    qu'il disoit.</p>
                    <p xml:id="d013l377" n="7" rend="7">Adonc tendi li saint a[postre] ses mainz verz Dieu [et si dist]: «Sire Dieu Jhesu
                    Crist, je te pri que tu me demostres li cors de ceuz qui sist hom dit qui en lla mer
                    perirent et si que il conoissent que tu es un sol Dieu et sirez de trestoutez creaturez.»</p>
                    <p xml:id="d013l378" n="8" rend="8">A ce qu'il [ce] disoit, .XXXIX. cors vindrent floutant au rivage.</p>
                    <p xml:id="d013l379" n="9" rend="9">Donc plora li jovinciaux et trestuit cil qui lla estoient, si cheïrent as piés de
                    ll’apostre por ce qu'il lez rezustitast en vie.</p>
                    <p xml:id="d013l380" n="10" rend="10">Li jovinciaux qui premierz ot esté resuscité ot nom Phylopater, si dist au saint apostre:
                    «Mes perez m'envoia aprés vos par mout bone entention, et avec moy trestuit ce que
                    moi fu a bisongne d'or et d’argiant et des viandez. Et quant il savra ce que m'est
                    avenu, il blaismera ton dieu et ta doutrine, que ja se Diex pleist n'aviengne.»</p>
                    <p xml:id="d013l381" n="11" rend="11">Lors cominzierent trestuit cil a plorer qui lla estoient.</p>
                    <p xml:id="d013l382" n="12" rend="12">Et l’apostre rova les corz dez noiés apporter enssemble, car la mer et les hondes
                    les avoit exp[ar]semant gitéz par lli rivage.</p>
                    <lb/>
                </div2>
                <div2 xml:id="d013c041">
                    <head>
                        <title>41.COMENT PAR LLES HORAITIONS DOU SAINT APOSTRE RENDI DIEX LA VIE A UN DEZ AUTRES</title>
                        <abbr>$41</abbr>
                    </head>
                    <p xml:id="d013l383" n="1" rend="1">Quant tuit furent enssemblé, l’apostre dist au jovincel: «[Lequel] veis tu que je
                    primier rezuscite?»</p>
                    <p xml:id="d013l384" n="2" rend="2">Cil li rezpondi: «Mon conpangnon que je mout amoie.»</p>
                    <p xml:id="d013l385" n="3" rend="3">Donc tendi li apostre sez mainz vers li chiel et si dist: «Biaux Sire Jhesu Crist,
                    resuscitez ses[t] mor[t] qui avec Filipater fu norris, si qu'il conoisse ta glorie
                    et tes nonz soit exauziés et tes pueplez.»</p>
                    <p xml:id="d013l386" n="4" rend="4">Tantost resuscita il, si que tuit cil qui lla estoient s'en mervoill[er]ent.</p>
                    <p xml:id="d013l387" n="5" rend="5">Et tantost apréz fist sa horaizion por chascun li apoistre [et si] dist: «Sire, je
                    te pri auzint que tu rezuscites ceus que tu as dou parfont de lla mer ramoiné a terre.»</p>
                    <lb/>
                </div2>
                <div2 xml:id="d013c042">
                    <head>
                        <title>42.QUE CHASCUNS DES DISCIPLES A LL'APOSTRE RESUSCITA UNZ DES MORS</title>
                        <abbr>$42</abbr>
                    </head>
                    <p xml:id="d013l388" n="1" rend="1">Donc comanda li apostre a ciascunz de cez disciplez que ciascun preïst par lla main
                    unz dez morz et si deïssent trestuit: «Jhesu Crist, le filz Dieu, [te] resuscite!»</p>
                    <p xml:id="d013l389" n="2" rend="2">Et trestuit enssint le firent com li apostre leur avoit dit, si enn ot resuscitéz
                    en meismez l’eure .XXXIX.</p>
                    <p xml:id="d013l390" n="3" rend="3">Et tuit cil qui la estoient en lloerent Dieu et si disoient: «Sire Dieu Jhesu Crist,
                    a toi n'est un seul dieu semblant.»</p>
                    <p xml:id="d013l391" n="4" rend="4">Libiuz li conssillez dona lez corrois a Phylopater et si dist: «N'aies mie doulor
                    des richesez que tu as en lla mer pardue, [que] tu enn avraz aissiés; et soies adéz
                    avec li saint home.</p>
                    <p xml:id="d013l392" n="5" rend="5">Et il [si] fist et entendi mout bien sez sermons et sez parolez.</p>
                    <lb/>
                </div2>
                <div2 xml:id="d013c043">
                    <head>
                        <title>43.COMANT  LI  SAINT APOSTRE  DELLIVRA CELLE  QUI   DE   UN  ENFFANT TRAVAILLOIT</title>
                        <abbr>$43</abbr>
                    </head>
                    <p xml:id="d013l393" n="1" rend="1">[P]res de celle contree ou li saint apostre estoit ot une feme qui Qalapa estoit apellee.</p>
                    <p xml:id="d013l394" n="2" rend="2">Celle estoit enssaintee d'un home homicide, si comincia isnel a aler en lla chité
                    de Conrinthe.</p>
                    <p xml:id="d013l395" n="3" rend="3">Quant li tens vint et aprossma qu'elle devoit estre dellivre, elle soufri grant doulor
                    car elle ne pooit estre dellivree de sa porteüre.</p>
                    <p xml:id="d013l396" n="4" rend="4">Celle avoit une seror qu’elle apell[a] [entre] cez grans dolorz et li dist: «Je te
                    pri que tu voisez a Dyane nostre d[eesse] et si lli prie que elle ait de moy merci,
                    car ill a [d'enfanter] la poesté et la singnorie.»</p>
                    <p xml:id="d013l397" n="5" rend="5">La soror fist ce qu'elle la requiroit.</p>
                    <p xml:id="d013l398" n="6" rend="6">Et quant vint a lla nuit et elle ot tant esté devant l'image de lla deesse, li diaubles
                    vint a llui et si lli dist: «Pour coy faiz tu devant moy en vain ta proiere? Je ne
                    lla puiz aidier en nulle mainiere. Mais vai a André li apostre Dieu en Chartage: cil
                    avra merci de llui et cil li pourra faire aïe.»</p>
                    <p xml:id="d013l399" n="7" rend="7">La feme ne ss’en retorna mie, qui de sa seror estoit dolante, ainz ala tant qu’elle
                    trova le saint apostre, si li conta tout son affaire.</p>
                    <p xml:id="d013l400" n="8" rend="8">Et li apostrez ne tarja mie, ainz ala tant qu [il] vint a Conrrinthe a lla maison
                    a lla feme, qui mout estoit dolante et malade.</p>
                    <p xml:id="d013l401" n="9" rend="9">Libiux li concillez estoit avec li saint apostre en conpangie.</p>
                    <p xml:id="d013l402" n="10" rend="10">Quant l’apostre vit la feme qui por sa grant doulor estoit travaillie, et il li dist:
                    «Ce est a droit que tu çeste doulor soufrez, car tu as mout malemant exploitié. Pour
                    ce que tu as consseü par boisdie de malitius home suefres tu ceste doloruses poinez.
                    Avec ce envoi[as] tu [querre] consseil au diauble, qui a haus ni a hautre ne puent
                    faire nulle aïe. Or crois en Jhesu Crist, li filz Dieu, si sseraz dellivree. Mais
                    li enfens que tu con[ceü]z sainz droiture istra mort de toi, m[a]iz tu ne moriraz
                    mie.»</p>
                    <p xml:id="d013l403" n="11" rend="11">Lors crut la feme qui malade estoit ce que lli dist li saint apostre.</p>
                    <p xml:id="d013l404" n="12" rend="12">Et lors enssirent trestuit de lla chambre ou il se gisoit, et elle se dellivra d'un
                    enfant mort.</p>
                    <p xml:id="d013l405" n="13" rend="13">Enzi fu elle sauvee et garie.</p>
                    <lb/>
                </div2>
                <div2 xml:id="d013c044">
                    <head>
                        <title>44.COMENT SOSTRATUS VINT AU BENEOIT APOSTRE EN CONRRINTHE</title>
                        <abbr>$44</abbr>
                    </head>
                    <p xml:id="d013l406" n="1" rend="1">Entrez que li saint apostre faizoit plusors singnez et plusors miraclez en Conrrinthe,
                    Siratuz, li pere au jovincel qui Phylopater avoit nom, qui rresuscitéz estoit de mort
                    a vie, fu amonestéz par avision en dormant qu'il alast querre et visiter li saint
                    apostre.</p>
                    <p xml:id="d013l407" n="2" rend="2">Et tantost mut il, si vint en Achaïe; et quant il ne lle trova mie, si ss'enn ala
                    a Conrinthe.</p>
                    <p xml:id="d013l408" n="3" rend="3">Et quant il fu venuz, il vit li saint apostre aler avec li concille.</p>
                    <p xml:id="d013l409" n="4" rend="4">Il le conut pour ce qu'il l'avoit veü par ssongne.</p>
                    <p xml:id="d013l410" n="5" rend="5">Lorz se laissa cheoir as piéx et si dist: «Serjant Dieu, aiez mersi de moy si com
                    tu as merci eüe de mon filz.»</p>
                    <p xml:id="d013l411" n="6" rend="6">Phylopater dist au ssaint apostre: «Sire, cil que tu voiz si est mez perez. Or li
                    enssengne ce qu'il doit faire, car il te lle requiert et demande.»</p>
                    <p xml:id="d013l412" n="7" rend="7">Li saint apostre li rezpondi et dist: «Je sai bien qu'ill est a nos venus por verité
                    conostre; et graisez soit a Nostre Seingnor Jhesu Crist, qui demoustre [s]a dignité
                    a ceuz qui en llui croient.»</p>
                    <p xml:id="d013l413" n="8" rend="8">Sustratuz avoit ou llui amoiné un suen serf, [Leoncius] estoit appelléz.</p>
                    <p xml:id="d013l414" n="9" rend="9">Cil li dist: «Sire, ne vois tu coment la faiçe de cist home resplendist de grant lumiere?»
                    Sustratuz li rezpondi et si dist: «Je le voi, et [p]or ce ne nos departons nos mie
                    de lui, mez vivons avec lui et si oionz les parolez de vie parmanauble et entend[om]es.»</p>
                    <p xml:id="d013l415" n="10" rend="10">L’endemain fist app[ort]er Sustratus et aparoillier a ll'apostre mout riches presens.</p>
                    <p xml:id="d013l416" n="11" rend="11">Mais noiant n'en voust recevoir li saint apostre, ainz dist: «Noiant ne monte a moy
                    de prendre vos richecez, mais je vos vueil gaangnier a oez Jhesu Crist, qui m'a envoiéz
                    preichier en ceste contree. Se je avoir vousisse prendre, Libius m'en eüst pluz doné,
                    cui je trovai pluz riche. Mes vos donés a moy ce que a ssaluz voz profite, ce est
                    voz meismez.»</p>
                    <lb/>
                </div2>
                <div2 xml:id="d013c045">
                    <head>
                        <title>45.D'UN VEILLARD ET D'UN JOVINCEL QI LLE BENEOIT APOSTRE DELLIVRA DAU DIABLE</title>
                        <abbr>$45</abbr>
                    </head>
                    <p xml:id="d013l417" n="1" rend="1">Apres ce petit de jor se voust l'apostre l[a]ver por lla grant poine qu'ill ot eüe.</p>
                    <p xml:id="d013l418" n="2" rend="2">Quant vint au leu ou l'aigue estoit aparoillee, il trova un veillard qi le diaublez
                    avoit au corz, qui mout duremant trembloit et hochoit de touz cez menbrez.</p>
                    <p xml:id="d013l419" n="3" rend="3">Et entre ce qu'il le regardoit, un jovinciaux enzi de ll'aigue, qui cheï as piéz de
                    ll'apostre et si dist: «Andree, que nos demandez tu? Veniz tu sa pour ce que tu nos
                    chaissassez de nos siegnes?»</p>
                    <p xml:id="d013l420" n="4" rend="4">Lors se releva cil devant tout li pueple, et li apostres dist: «N'aies nulle peor,
                    mais creéz e•Nostre Seingnor fermemant, nostre sauveor.»</p>
                    <p xml:id="d013l421" n="5" rend="5">Trestuit cil qui lla estoient comincierent a crier et a dire: «Nos creonz trestuit
                    en cellui que tu preichez.»</p>
                    <p xml:id="d013l422" n="6" rend="6">Lors blaisma li apostre li diauble qui au cors dou veillard et dou jovinciaux estoi[en]t,
                    et il s’enn eissirent tantost; et sil repairerent trestuit sainz en lleur heritagez.</p>
                    <p xml:id="d013l423" n="7" rend="7">Li saint apostre se l[a]va et si dist que li diaublez, qui e[s]t anemis de ll’umaine
                    lingnee, agaite partout en bainz et en flumz et enn autres aigues.</p>
                    <p xml:id="d013l424" n="8" rend="8">Et pour ce doit hom le nom Nostre Seingnor partot appeller, qar il n'a mie poesté
                    sor ceuz qui D[ieu] appellent.</p>
                    <p xml:id="d013l425" n="9" rend="9">Qant li home de lla chité virent ceste choçe, il li aporterent leur malades et cil
                    aussint des autrez chités prochaines.</p>
                    <p xml:id="d013l426" n="10" rend="10">Il lez garissoit touz de leur maladiex, si lles adoutrinoit et enssengnoit de lla
                    parole Dieu, et aus voluntierz l’entendoi[en]t.</p>
                    <lb/>
                </div2>
                <div2 xml:id="d013c046">
                    <head>
                        <title>46.D'UN AUTRE VIEL HOME QUI VINT AU SAINT APOSTRE</title>
                        <abbr>$46</abbr>
                    </head>
                    <p xml:id="d013l427" n="1" rend="1">Aprés ce un vieil home, Nicolas estoit apelléz par nom, vint au saint apostre; cil,
                    qui ot desiree toute sa vesteüre, si dist: «Serjant Dieu, .LXIIII. anz sont paissié
                    de ma vie que onques non finai d'estre en fornication et en lluxure.</p>
                    <p xml:id="d013l428" n="2" rend="2">Mais .III. jors a hui que je hoï de tez paroles et d[e t]es miraclez, qui toutes sont
                    p[l]aines de predication de vie parmanauble.</p>
                    <p xml:id="d013l429" n="3" rend="3">Je me porpenssai en moy meismez que je vendroie a toi, si llairai ceste evre et si
                    m’ensengneraz mieuz a ffaire.</p>
                    <p xml:id="d013l430" n="4" rend="4">Maiz entre ce que je ce porpenssoie, uns autres senz me revint, que ces evrez ne laissaisse
                    [mie et que] mais a toi [ne] venisse.</p>
                    <p xml:id="d013l431" n="5" rend="5">Entre ce que je estoie en tel volunté dedens ma consciense, je pris un vangile qi
                    en un livre estoit escript que tu preiches, si prié Nostre Seingnor qu'il me feïst
                    oublier la foillie que je tant avoit demenee.</p>
                    <p xml:id="d013l432" n="6" rend="6">Enzi en portai li evangile avec moy et en quel que lleu que je aloie.</p>
                    <p xml:id="d013l433" n="7" rend="7">Aprés ce petit de terme oubliai je li evangile qui sor moy estoit, si m'enn allai
                    au bordel par la mais[e et or]de cogitation que je avoie.</p>
                    <p xml:id="d013l434" n="8" rend="8">Et quant je fui venus, une povre feme me vit qui primieremant me dist: «Vieuz home,
                    issi fors de ceienz ne n'apresme mie en cil leu ne ni me touche, car tu ez angle Dieu,
                    si voi en toi grant mitere.»</p>
                    <p xml:id="d013l435" n="9" rend="9">Je estoie trestouz exbahis de ce que je ooie et si ne ssavoie que ce pooit estre,
                    tant que je me porpenssai de mez evangiles.</p>
                    <p xml:id="d013l436" n="10" rend="10">Lors m'en rretornai, si sui venuz a toy, que tu aiez merciz de mes errors et des mes
                    malices. Et je ai grant experançe que, sse tu por moy pries Nostre Seingnor Jhesu
                    Crist, que je ne perirai mie.»</p>
                    <lb/>
                </div2>
                <div2 xml:id="d013c047">
                    <head>
                        <title>47.DE CE MEISSMEZ</title>
                        <abbr>$47</abbr>
                    </head>
                    <p xml:id="d013l437" n="1" rend="1">Quant ce oï li saint apostre, qui mout avoit fornication blaismee, il s'engnenoilla
                    a terre et si tendi ses mains a Nostre Seingnor, si cominça a plorer et a faire ces
                    oraisons de ll'ore de tierse usque a ll’eure de none.</p>
                    <p xml:id="d013l438" n="2" rend="2">Donc se leva et si llava sa faiçe, et si dist qu'il ne mangneroit jusque a tant qu'il
                    savroit ce sil home avroit merci ou c’il seroit miz arriere [d']entre ceuz qui sauvé
                    seroient.</p>
                    <p xml:id="d013l439" n="3" rend="3">Donc jeuna l'autre jor auzi, n'en ni fu nulle parole usque au quint jor qu'il fu annuntié.</p>
                    <p xml:id="d013l440" n="4" rend="4">Adonc plora mout li saint apostre et si dist: «Sire, por lles mors resoif je ta pitié.
                    Et pour ce que je ai ore deziré qu'il conoisse ta grant seingnorie, voil je s'il te
                    plaist que tu lle sanes.»</p>
                    <p xml:id="d013l441" n="5" rend="5">Quant il ot ce dit, la vois dou ciel li dist: «Andree, ta parole est entendue par
                    lli veillard. Mes ausint com tu ez amaigri par jejunez [couvient il qu'il amaigrisse
                    par jeunes] pour ce qu'il soit sauvés.»</p>
                    <p xml:id="d013l442" n="6" rend="6">Donc l'apella li saint apostre, si lli preicha et annutia abstinence.</p>
                    <p xml:id="d013l443" n="7" rend="7">Au sisiesme jor apella li saint apostre trestouz ceuz qi avec lui estoient, si ll[or]
                    pria qu'il toz pour celui priassent.</p>
                    <p xml:id="d013l444" n="8" rend="8">Il se couchierent trestuit a terre et si distrent: «Sire Dieu, par ta pitié et misericorde,
                    relaisse a ssist home son fol delit et sa fellonie.»</p>
                    <p xml:id="d013l445" n="9" rend="9">Quant il orent ce prié et dit, li apostrez menja et li autres aussint menjerent. Nicolas,
                    li vieil home, repaira en ssa maison et assembla tot son avoir enssemble.</p>
                    <p xml:id="d013l446" n="10" rend="10">Et quant il lot departi, il le douna as povrez, et par lui meismez entreprist il grant
                    penitançe a ffaire, si que par sez mois ne menja il se pain non et aigue.</p>
                    <p xml:id="d013l447" n="11" rend="11">Quant ill ot faite mout bien sa penitançe, cil Nicolaz se departi de ceste siecle.</p>
                    <p xml:id="d013l448" n="12" rend="12">Li saint apostre ni estoit mie donc en presence, mais la vois dou siel l'anutia et
                    dist: «Andree, Nicolas est mienz, por coi tu me feïs proiere.»</p>
                    <p xml:id="d013l449" n="13" rend="13">Li saint apostre en rrendi graices Nostre Seingnor, si lle raconta a sses conpangnonz,
                    cil qui ou lui estoient.</p>
                    <lb/>
                </div2>
                <div2 xml:id="d013c048">
                    <head>
                        <title>48.D'UN AUTRE HOME QUI CONSSEIL VINT DEMANDER AU SAINT APOSTRE ET REQUERRE</title>
                        <abbr>$48</abbr>
                    </head>
                    <p xml:id="d013l450" n="1" rend="1">Enz li leu ou li saint apostre estoit adonques, vint un home, Antiphanez estoit només.</p>
                    <p xml:id="d013l451" n="2" rend="2">Sitaiens ert de Magarançe.</p>
                    <p xml:id="d013l452" n="3" rend="3">Cil dist: «Buon [euréz] saint apostre Jhesu Crist, se en toy a point de lla bonté
                    dou sauveor que tu preiche, or lle me demoustre, et si [de]llivre ma arme des fellonz
                    agais [dont] elle est temp[t]ee, car bien sai veraimant q’elle est torblee.»</p>
                    <p xml:id="d013l453" n="4" rend="4">Li saint apostre li dist: «Home, raconte moy les choces si com elles te sont avenuez.»</p>
                    <p xml:id="d013l454" n="5" rend="5">Cil li dist: «L'autre jor avint que je a ma maison repairoie d'une estrangne contree
                    dont je venoie. Et tantost com je en ma porte entrai, je oï mon portier durement crier
                    et son filz et [s]a feme. Quant je demandai por coi il crioient, cil qui lla estoient
                    me rezpondirent qu'il estoient mout malemant travailliéz par lle diauble.</p>
                    <lb/>
                </div2>
                <div2 xml:id="d013c049">
                    <head>
                        <title>49.DE CE MEISMEZ</title>
                        <abbr>$49</abbr>
                    </head>
                    <p xml:id="d013l455" n="6" rend="6">Quant je ving enmi ma sale, je ving un poi avant, si vi enfans que lleur d[enz] [e]strengnoient,
                    si me voustrent suz corre aussi come desvé, et rioient.</p>
                    <p xml:id="d013l456" n="7" rend="7">Et quant je les oï trespaissiéz, je alai avant si trovai gisant ma feme que cil avoient
                    tant duremant battue qu'elle enn est forz dou sen issue, et si est si llaissee qu’elle
                    ne [me] puet exgarder ni conostre.</p>
                    <p xml:id="d013l457" n="8" rend="8">Et je te pri, sire, que tu lla me rendes, car des autres chose ne m'en chaut.»</p>
                    <p xml:id="d013l458" n="9" rend="9">Donc dist li saint apostre a ces disciples qui entor lui estoient: «Alons sainz demorançe.»</p>
                    <p xml:id="d013l459" n="10" rend="10">Quant il vindrent et il entrerent en lla porte, tous les diaubles qui au cors de ceus
                    estoient comincierent a crier et a dire: «Saint Andree, por coy nos siues tu ci et
                    tormentes? Pour coi entres tu en lla maizon ou tu ne dois entrer? Mes pren ce que
                    [tien est, et ce que] nen est tien nos laisse.»</p>
                    <p xml:id="d013l460" n="11" rend="11">Li saint apostre ne sse mervoilla mie de ce que lli diaubles disoient, ains ala a
                    la chambre ou la dame gisoit.</p>
                    <p xml:id="d013l461" n="12" rend="12">Et quant ill ot sa horaizion faite, il la prist par lla main et si dist: «Jhesu Crist
                    sainté te rende!»</p>
                    <p xml:id="d013l462" n="13" rend="13">Tantost se leva la dame de son lit toute garie et si benoÿ Nostre Seingnor et le saint
                    apostre.</p>
                    <p xml:id="d013l463" n="14" rend="14">Et tous les autres gari il aussi en meissme l'ore.</p>
                    <p xml:id="d013l464" n="15" rend="15">De cel jor enn avant li aidierent il a preichier et anuntier la parole Dieu formant
                    Anthifanes et sa feme.</p>
                    <lb/>
                </div2>
                <div2 xml:id="d013c050">
                    <head>
                        <title>50.QUANT LI SAINT APOSTRE S'EN VINT EN LLA CHITÉ DE PATRAS</title>
                        <abbr>$50</abbr>
                    </head>
                    <p xml:id="d013l465" n="1" rend="1">De lla se departi li saint apostre et s'en rrevint en lla chité de Patras, [o]u Egeas
                    estoit novellemant fait concille en lleu de Libius, qui estoit avec saint Andree li
                    apostre.</p>
                    <p xml:id="d013l466" n="2" rend="2">La vint une feme, Esidamia estoit appellee.</p>
                    <p xml:id="d013l467" n="3" rend="3">Celle estoit convertie par une soe conpangne qui avoit receüe la doctrine d'un de
                    ces disciples au saint apostrre.</p>
                    <p xml:id="d013l468" n="4" rend="4">Esidamia dist a saint Andree: «Maximilla, ma dame, qui grant fievre destraint, te
                    prie que tu a lli viengnes, car elle oïroit voluntiers ta doutrine. Et saichiez bien
                    que lli concilies [ses barons est] devant son lit, et li concille tient en ssa main
                    s'expee pour ce q'il s'en ferira parmi le cors tantost com il savra que ll’arme sera
                    alee.»</p>
                    <p xml:id="d013l469" n="5" rend="5">Lors s'esmut li saint apostre, si s’enn ala avec lui et entra en lla chambre ou Maximilles
                    gisoit mout apressee de grevose maladie.</p>
                    <p xml:id="d013l470" n="6" rend="6">Et la trova ll’apostres Egeaz le concillez, qui tenoit s'expee nue por lui meismes
                    ochire tantost com Maximilla fust fenie.</p>
                    <p xml:id="d013l471" n="7" rend="7">Li saint apostre dist au concille: «Ne te fai noiant de mal, mes remoit en sson leu
                    t'ezpee, car li tens encore vendra qu'elle a noz sera traite.»</p>
                    <p xml:id="d013l472" n="8" rend="8">Mes li concilles n'entendi mie la parole que lli ot dite li apostre, ainz li fist
                    leu d'apresmer a lla dame.</p>
                    <p xml:id="d013l473" n="9" rend="9">Donc li prist li saint apostre par lla main, et tantost cominça elle a ssuer et si
                    fu maintenant garie de lla fievre.</p>
                    <p xml:id="d013l474" n="10" rend="10">Adonc voust doner Egeas le concille au saint apostre .C. denier d’argiant telz com
                    adonc corroient en lla contree, mes li apostre n'en voust point prendre n'en [r]osoivre.</p>
                    <lb/>
                </div2>
                <div2 xml:id="d013c051">
                    <head>
                        <title>51.DE PLUSORS MIRACLES QUE LI SAINT APOSTRES FIST EN LLA CHITÉ ADONQUES</title>
                        <abbr>$51</abbr>
                    </head>
                    <p xml:id="d013l475" n="1" rend="1">De lla se parti li saint apostre, et adonc trova une feme gisant sor un fumier mout
                    duremant malade et mout fouble de veilleçe.</p>
                    <p xml:id="d013l476" n="2" rend="2">Et la il donoient il, cil qui lla trezpaissoient, pain et autres choces dont elle
                    avoit sostenançe.</p>
                    <p xml:id="d013l477" n="3" rend="3">Et tantost coment li saint apostre la voit, il li dit: «Lieve sus en le nom Nostre
                    Seingnor Jhesu Crist, si ssoies garie de ta maladie.»</p>
                    <p xml:id="d013l478" n="4" rend="4">Tantost se leva celle sus, si rendi graicez a Dieu et au saint apostre.</p>
                    <p xml:id="d013l479" n="5" rend="5">De lla s’enn ala li saint apostre enn autre leu, si trova un home avugle et son filz
                    et sa feme.</p>
                    <p xml:id="d013l480" n="6" rend="6">Donc parlla li saint apostre et dist: «Certes, ce ssont evrez dez diaubles, car ces
                    hont l’avuglee de penssee, si a leur tollue des cors la veüe.»</p>
                    <p xml:id="d013l481" n="7" rend="7">Lors l[or] dist li saint apostre: «En lle nom Nostre Seingnor Jhesu Crist, je vos
                    estaubiliz les corporieuz lumierez; et Nostre Sirez, qui rallumine les tenebrez des
                    penssees, vos puisse si desfermer lez vostrez pensseez que vos ssauf poïssiés estre.»</p>
                    <p xml:id="d013l482" n="8" rend="8">Et tantost furent cil gari, si sse laissierent cheoir as piés dou saint apostre, et
                    si disoient qu'il n’estoit autre diex que cil qui lle saint apostre annuntioit.»</p>
                    <p xml:id="d013l483" n="9" rend="9">A ce faire estoit un home qui dist au saint apostre: «Serjant Dieu, je te pri qe tu
                    dengnez venir de si au port deforz la ville, car lla a un filz d'un pontonier qui
                    .L. anz a esté en ssi grant maladie q'il onquez ni puet encore estre geriz por nulle
                    medichine, ainz est en[sus] dez gens gittés et mis jesir au rivage, car il est plainz
                    de granz plaiez qui toutez de verz corrent qui issent de sa char et de lla poreture.»</p>
                    <p xml:id="d013l484" n="10" rend="10">Donc ala a lui li saint apostre, et quant li malade le vit, il dist: «Tu es disciplez
                    cellui qui sainz lui [nuls] ne puet garir.»</p>
                    <p xml:id="d013l485" n="11" rend="11">Li saint apostre si dist: «Je sui sil qui en lle nom de mon Dieu te rremet en ssainté.
                    Lieve sus en lle nom Nostre Seingnor Jhesu Crist, et si me sui et vien avec moy.»</p>
                    <p xml:id="d013l486" n="12" rend="12">Tantost ce leva celui de son lit, si sevi li saint apostre tresque a lla mer.</p>
                    <p xml:id="d013l487" n="13" rend="13">Et tout la ou il aloit li corroit li sanc et lez verz hors dou cors et hors de sez
                    doloroses plaiez.</p>
                    <lb/>
                </div2>
                <div2 xml:id="d013c052">
                    <head>
                        <title>52.COMENT CIL QUI AVOIT ESTÉ .L. ANZ ENN IFIRMITÉ FU GERIS MAINTENANT</title>
                        <abbr>$52</abbr>
                    </head>
                    <p xml:id="d013l488" n="1" rend="1">Quant il vindrent a lla mer, il entrerent dedenz, et li saint apostre cominça lui
                    laver de ll'aigue.</p>
                    <p xml:id="d013l489" n="2" rend="2">Et lors fu cil geriz et si sainz que de toute se doulor ne lli apparut nulle demostrançe.</p>
                    <p xml:id="d013l490" n="3" rend="3">Et avec la sainté lli ot Dieu si grant foy donee et si grant creance qu'il trestouz
                    nus corroit par lla chité et si crioit a haute voiz et disoit: «Veraiz Diex est cil
                    qui Andree li apostre preiche.»</p>
                    <p xml:id="d013l491" n="4" rend="4">Trestuit cil qui lla estoient se mervoillent de lla sainté qui li estoit venue.</p>
                    <lb/>
                </div2>
                <div2 xml:id="d013c053">
                    <head>
                        <title>53.[C]OMENT LI FREREZ EGEAS STRATUELEZ FU CONVERTI PAR LLES GRANS MIRACLEZ</title>
                        <abbr>$53</abbr>
                    </head>
                    <p xml:id="d013l492" n="1" rend="1">Entretant que li granz miracles avenoient par lli saint apostre en lla chité de Parras,
                    revint [de] lla terre d'Itaile Stratueléz, li frere Egeas le concille.</p>
                    <p xml:id="d013l493" n="2" rend="2">Sil avoit un filz, Argiana estoit apelléz. Cellui trova li pere gisant enmi sa cort
                    par li diauble qui ll’avoir feru por lui tollir la vie.</p>
                    <p xml:id="d013l494" n="3" rend="3">Entor li·nfant avoit criee.</p>
                    <p xml:id="d013l495" n="4" rend="4">Statodéz, qui mout duremant l’amoit, cominza a dire: «Je amasse mieus que lla mer
                    m'eüst engloti que je ce de mon enfant veïsse.»</p>
                    <p xml:id="d013l496" n="5" rend="5">Maximilla et Sidania, qui lla estoient venue, li distrent: «Frere, ne t'aïrer mie,
                    car tes enffenz avra tantost sainté recovree: unz hom de Dieu est en ceste chité qui
                    demoustre le salu de vie, qui a plusorz maladez [a] sainté rendue. Envoionz por lui
                    isnellemant, si avras ton enfant trestout sain.»</p>
                    <p xml:id="d013l497" n="6" rend="6">Tantost manderent a ll’apostre qu'il venist.</p>
                    <p xml:id="d013l498" n="7" rend="7">[Et il i vint] sainz demorançe, et les dames li proierent por lli enfant qui perdoit
                    la vie.</p>
                    <p xml:id="d013l499" n="8" rend="8">Li saint apostre li prist par lla main et si dist: «Enfenz, lieve sus en lle nom de
                    mon Dieu qe je preiche et anunçe son nom.»</p>
                    <p xml:id="d013l500" n="9" rend="9">Et tantost se leva tous sains et tous garis li enfenz.</p>
                    <p xml:id="d013l501" n="10" rend="10">Cil Stratroelés ses perez crut en Dieu et bien fu confortés en foy et en creance,
                    et si ne sse departoit gairez dou saint apostre pour ce qu'il voloit oïr cez saintez
                    parolez.</p>
                    <p xml:id="d013l502" n="11" rend="11">Adonc s'enn ala Egeas li concilles en Masidoine, e Maximilla, qi estoit [sa] feme,
                    [si]voit [par] trestoute la chité li saint apostre por oïr la parole Dieu dont elle
                    estoit bien enbeüe.</p>
                    <p xml:id="d013l503" n="12" rend="12">Li concilles enn avoit grant desdaing et grant ire dou saint apoustre pour ce qu'elle
                    ne voloit avec li gesir ne avoir charnel conpangie enssemble.</p>
                    <lb/>
                </div2>
                <div2 xml:id="d013c054">
                    <head>
                        <title>54.QUE LLI CONCILLES EGEAS VINT A PATRAZ ET SAINT ANDREE VINT EN LL'ACONTREE DE LUI</title>
                        <abbr>$54</abbr>
                    </head>
                    <p xml:id="d013l504" n="1" rend="1">Quant Egeas fu revenuz de Masedoine et il fu entrés en lla chité de Patraz, il li
                    fu conté et dit que saint Andree li apostre convertissoit toute la chité a lla loy
                    qu'il preichoit.</p>
                    <p xml:id="d013l505" n="2" rend="2">Li conchillez enn ot mout grant ire, si comanda que trestuit cil qui en Dieu creoient
                    laissaissent celle creance, si feïssent sacrifice a lleur diex et a lleur ydles.</p>
                    <p xml:id="d013l506" n="3" rend="3">Saint Andree li apostrez vint encontre, si lli dist qu’«ill convenist qu[e] tu, qui
                    jugez [es] des homez, coneüsse ton jugeor qui enz en lle chiel est, que tu l'ahoraisse,
                    car ill est veraiz Diex, si rrapellasse ton corage de ceus qui verai dieu ne ssont
                    mie.»</p>
                    <p xml:id="d013l507" n="4" rend="4">Egeas li rezpondi et si dist: «Tu es saint Andree li apostre, qui destruiz les templez
                    des diex, si ennortez as femez et as homez une enuieuze secte que li empirieres de
                    Rome o[n]t novellemant oïe et comandé qu'elle soit plainee et dannee.»</p>
                    <p xml:id="d013l508" n="5" rend="5">Saint Andree li apostre li rezpondi et dist: «Li·npereor de Rome n'ont encore mie
                    la verité conue ne que li filz Dieu soit venus en terre por lla salu des homez, qui
                    dit et ensengne que cez ydles que vos ahoréz ne ssont mie diex tant soulemant mes
                    li diaublez, li mauvaiz enemiz a ll’umaine lingnee, si enssengnent as homez a ffaire
                    leur evrez dont Diex ce corruisse et dont il leur proierez ne lez ot ni entent;</p>
                    <p xml:id="d013l509" n="6" rend="6">[et s'il ne les ot ne entent], les diaublez les a dedens sa poesté et en ssa seingnorie,
                    et donc les demoine tant et degabe que les armes leur sont nues et coupaublez fors
                    des cors enssues ne n'en porrent avec aus for lleur pechiéz.»</p>
                    <lb/>
                </div2>
                <div2 xml:id="d013c055">
                    <head>
                        <title>55.QUE LI CONCILLEZ PAROLE AU SAINT APOSTRE ET SI DIST SA PAROLE ANNOIUSE ET MAUVEIZE</title>
                        <abbr>$55</abbr>
                    </head>
                    <p xml:id="d013l510" n="1" rend="1">Egeas li dist: «Ces paroles que tu diz sont vainez et mauveizes, car entruez que Jhesu
                    Crist tes diex l'annuntioit et preichoit, les juis en crois le pendirent.»</p>
                    <p xml:id="d013l511" n="2" rend="2">Saint Andree li apostre li rezpondi: «Se tu voloiez savoir et entendre li mestire
                    de lla crois, que par raisonauble charité li perez de ll’umain lingnee soufri mort
                    en lla sainte crois par ssa volunté por nostre restourançe!»</p>
                    <p xml:id="d013l512" n="3" rend="3">Egeas li rezpondi: «Coment pues tu dire qu'il par ssa volunté fust miz en cruis, puiz
                    qu'il fu traïz por son disciple et moiné au prevost et a lla requeste dez juif qui
                    lle haoient?»</p>
                    <p xml:id="d013l513" n="4" rend="4">Saint André li apostre rezpondi: «Pour ce di je que ce fu par sa volunté, car je [f]ui
                    avec lui quant il fu traïs par son desciple. Et ansois qu'il fu traihiz nos dist il
                    qu'il seroit traïs et crusefiéz par lle salus des homes et au tiers jor resusciteroit
                    il de mort a vie. Et mez freres Pierrez li dist: «Sire, aies merci de toi meizmes,
                    que ja ceste choce n'aviengne.»</p>
                    <p xml:id="d013l514" n="5" rend="5">Et il, qui desdaing enn ot, rezpondi: «Va [ensus de] moi, Sathanas, car tu ne séz
                    mie les choces qui Dieu doivent estre.»</p>
                    <p xml:id="d013l515" n="6" rend="6">Et pour ce que encore plus plainemant nos extrui[si]st et enssengnast qu'il de son
                    gré devoit paission resovre, dist il: «Je ai poesté de ma arme moitre forz de mon
                    cors et del reprendre.»</p>
                    <p xml:id="d013l516" n="7" rend="7">Et au derreain qu'il fist avec nos la Cene, il nos dist que il, li un de noz, li traïroit.</p>
                    <p xml:id="d013l517" n="8" rend="8">Et nos de ceste parole fumes mout tristez et mout dolant.</p>
                    <p xml:id="d013l518" n="9" rend="9">Et il, pour ce que nos penssees ne noz grevaissent mie, nos dist il: «A cui je donrrai
                    li pain de ma main, et ce est cil qui moy traira.»</p>
                    <p xml:id="d013l519" n="10" rend="10">Et quant i l’ot donee a lli un de nostre conpangnie et il nos hot contez les chocez
                    que a venir estoient [et] trezpasseez, il nos enssengna.</p>
                    <p xml:id="d013l520" n="11" rend="11">Et si lle devons croire q'il fu traïs par ssa volunté, et si ne ss'enfoï mie par lle
                    traïtor, ainz demora ens en lle leu ou il savoit pluz son rrepaire.»</p>
                    <lb/>
                </div2>
                <div2 xml:id="d013c056">
                    <head>
                        <title>56.ENCORE DE CELLEZ PAROLEZ DOU CONCILLE ET DE SAINT ANDREE</title>
                        <abbr>$56</abbr>
                    </head>
                    <p xml:id="d013l521" n="1" rend="1">Egeas li dist: «Je me mervoil d[e t]oi, qui sages home es et doi[z] estre, que cellui
                    cui tu diz qe fu miz en croiz ou de son gré ou [envis] veut on servir et retenir sa
                    doutrine.»</p>
                    <p xml:id="d013l522" n="2" rend="2">Saint Andree li apostre li rezpondi: «Tu as retenu ce que je te disoie. Granz est
                    li mistierz de [la] sainte Croiz. Se tu le voloiz oïr, je le raconteroie mout voluntierz.»</p>
                    <p xml:id="d013l523" n="3" rend="3">Egeas li dist: «On le puet miaus apeler torment que mis[t]ire.»</p>
                    <p xml:id="d013l524" n="4" rend="4">Saint Andree l'apostre li rezpondi: «Se tu sagemant entendoiez, tu porpensseroiez
                    en toy meizmes [que] li torment fust mistierz dez restoremenz de l'umaine lingnee.»</p>
                    <p xml:id="d013l525" n="5" rend="5">Egeas li dist: «Je te oïroie voluntierz. Mes se tu aprés ne t'atemprez por oïr [mes]
                    parolez et por faire, li mistire de lla croiz retornerai je en toi meizmes.»</p>
                    <p xml:id="d013l526" n="6" rend="6">Saint Andree li apostre li respondi: «Se je la poine de lla croiz redoutoit, je ne
                    preicheroie mie lla glorie de lla cruiz.»</p>
                    <p xml:id="d013l527" n="7" rend="7">Egeas li dist: «Ta desvee parole [la gloire] de [ton] torment preiche elle, et pour
                    coi que tu ez trop hardi ne crienz tu la mort ne lla poine.»</p>
                    <p xml:id="d013l528" n="8" rend="8">Saint Andree li rezpondi: «Se n'est mie par ce que je soie ardis, mes pour ce que
                    je [ai vraie] foy et [veraie] creance, que lla mort de ces homes est pretiuse et la
                    mort dez peicheors est mauveize.</p>
                    <p xml:id="d013l529" n="9" rend="9">Et pour ce voil je de lla sainte Croiz vos oiéz li mistire.</p>
                    <p xml:id="d013l530" n="10" rend="10">Et quant tu ll'avraz coneüe, par aventure tu le croiraz et si i porraz venir a rre[storement]
                    de ta arme.»</p>
                    <p xml:id="d013l531" n="11" rend="11">Egeas dist: «Restore ce que tu enssengnez qui est pe[ris]? Je non sai se ma arme est
                    perie et celle puet venir a rrestorement por lla foy que tu ensseingnez.»</p>
                    <lb/>
                </div2>
                <div2 xml:id="d013c057">
                    <head>
                        <title>57.ENCORE DE CE MEIZMEZ</title>
                        <abbr>$57</abbr>
                    </head>
                    <p xml:id="d013l532" n="1" rend="1">Saint Andree li apostre li rezpondi: «Ce est ce que je enssengner te deziroie. Et
                    quant je t’avrai enssengnié que toutez lez harmes estoient perdues, je te moustrerai
                    qu'elles vindrent a droite restoration par lla virtu de lla sainte Crois.</p>
                    <p xml:id="d013l533" n="2" rend="2">Car saichiez que lli primerain home Adam nos enbati en mort par ll’arbre de prevarication,
                    et donc fu bisongne a ll’umaine lingnee que lla mort que estoit entree au monde en
                    fu chaissie par li fust de lla sainte Croiz et de lla sainte paission Jhesu Crist.</p>
                    <p xml:id="d013l534" n="3" rend="3">Et pour ce que Adam li primerain home, qui fait estoit de lla terre noient couchiee,
                    et que par lli haubre de prevarichation avoit au monde la mort amoinee, fu [b]ezongne
                    que li parfaiz nom fust de lla Virge néz, par cui Diex qui avoit fait li primier home
                    recovrast la vie parmanauble que nos par Adam li primier home avomez pardue.»</p>
                    <p xml:id="d013l535" n="4" rend="4">Egeas dist: «Se dois tu raconter a ceus qui en telez paroles croient. Car saichies
                    bien certainemant que se tu ne ssacrifiez a nos diex qui sont touz puissant, en lla
                    crois que tu tant duremant loez te firai je fichier et extendre.»</p>
                    <p xml:id="d013l536" n="5" rend="5">Saint Andree li apostre li rezpondi: «Je sacrifie ciascun jor a Dieu li tout puissant,
                    qui veraiz Diex est et sirez; si ne ssacrifie mie [t]ors que [mu]ent ni ssanc de buef
                    ni [d'encens] la fumee, ainz sacrifie l'angnel sainz tache et sainz coucheüre en ll’autel
                    de lla cruiz, la cui ch[ar] puiz que li pueplez qui est creanz en Dieu l'a receüe
                    et mangnee et son pretiuz sanc [beü], li angniaux qui sacrifiez ert remaint en vie
                    et entiere.»</p>
                    <lb/>
                </div2>
                <div2 xml:id="d013c058">
                    <head>
                        <title>58.ENCORE DES PAROLEZ DOU CONCILLE ET DOU SAINT APOSTRE</title>
                        <abbr>$58</abbr>
                    </head>
                    <p xml:id="d013l537" n="1" rend="1">Egeas dist: «Coment puet ce estre?» Saint Andree li apostre li rezpondi: «Se tu veuz
                    enprendre coment ce puet estre, donc prend la for[m]e dou desciple, si que tu puissez
                    entendre coment ce puet estre.»</p>
                    <p xml:id="d013l538" n="2" rend="2">Egeas li dist: «Par torment te firai je dire de ceste choçe la conoissanze.»</p>
                    <p xml:id="d013l539" n="3" rend="3">Saint Andree li apostre li rezpondi: «Je me mervoil mout de toi de ce que tu ez sagez
                    hom et si follemant parolez. Cuides tu que je te deüsse demostrer les devinez sacremenz
                    [par la paor de tes tormenz]? Tu as oï que je t'ai parllé dou mistire de lla sainte
                    Crois. Se tu crois Jhesu Crist estre veraiz Diex, que les juif crucifierent, encore
                    t'a[ouver]roie je trestoute le mesure.»</p>
                    <p xml:id="d013l540" n="4" rend="4">Egeas li dist: «Coment puet ce estre qe lli angniaux qui est ochiz et sacrifiéz et
                    mangnié dou pueple puist remanoir entier en sson renge sainz cocheüre si com tu enzengnez?»</p>
                    <lb/>
                </div2>
                <div2 xml:id="d013c059">
                    <head>
                        <title>59.QUE LI CONCILLEZ EGEAS FIST EN PRISON MOITRE LI APOSTRE</title>
                        <abbr>$59</abbr>
                    </head>
                    <p xml:id="d013l541" n="1" rend="1">Saint Andree li apostre resspondi: «Se tu croiz de trestot ton cuer, se porraz tu
                    legieremant aprendre, et se tu ne croiz fermemant, ja ni atendraz a lla verité de
                    ceste choce.»</p>
                    <p xml:id="d013l542" n="2" rend="2">Quant Egeas oï ce, ill ot mout grant ire, si comanda li saint apostre moitre en prizon
                    en une chartre.</p>
                    <p xml:id="d013l543" n="3" rend="3">Quant il i fu miz, grant pueple s'assembla de trestoute la contree, si voloient tout
                    maintenant li concille occhire et brisier touz les huiz de lla chartre et saint Andree
                    [li apostre fors metre.</p>
                    <p xml:id="d013l544" n="4" rend="4">Mes li saint apostre] lez amonesta par mout doucez parolez et si dist: «Frerez, ne
                    ffaites mie ce, car Nostre Sire Jhesu Crist ne voust se paiz non. Ne voz exllevéz
                    mie [en] lla [meslee] au diauble.</p>
                    <p xml:id="d013l545" n="5" rend="5">Car quant Nostre Sirez fu traïz, ill ot en ssoi si grant patience que onques n'estriva
                    ne ne cria ni sa parole ni fu oïe en plaize. Ai[é]z aussinc pais et repos et si ne
                    destorbéz mie mon martire, mes apparoilliéz vos meissmes por estre champion Jhesu
                    Crist, que vos puissiéz vaincre et sormonter par ferme corage les tormens et les menaicez
                    de ceus qui Dieu aient.</p>
                    <p xml:id="d013l546" n="6" rend="6">Car bien saichiéz que ce lla peor de ceste siecle fait a cremir, qui mout tost est
                    trespaissee, donc fait celle mout a rredouter qui ja n'iert finee. Car l'umaine peor
                    de ceste siecle [est] semblant a ffumiere et est isnellemant exvanoïe; mais li dolorz
                    de ll'autre siecle sont mout a rredouter duremant, qui inssint cominçent que ellez
                    onquez nen finent.</p>
                    <p xml:id="d013l547" n="7" rend="7">A celles ira Egeas li concilles, qui ne llez creint ne ne llez doute mie. Mes soiés
                    appareilliéz a ce que vos par llez tribulations temporieuz puissiez parvenir a parmanauble
                    joie, ou vos serés tous tens et irés [a] leeçe.»</p>
                    <p xml:id="d013l548" n="8" rend="8">Par si faites parolez amonesta saint Andree li apostre toute nuit li pueple de bien
                    faire.</p>
                    <p xml:id="d013l549" n="9" rend="9">Et quant vint a lla maitinee, Egeas li concilies li fist devant lui amoiner et si
                    dist: «Je cuidai que tu en toi eüssez si [r]apellé ton lingage et ta penssee que tu
                    laissasses ton dieu a lloer, et si guerpissies ta foillie et si poissiez avec nos
                    vivre a joie.</p>
                    <p xml:id="d013l550" n="10" rend="10">Car bien saichiéz veraimant que fole choce est de son gré a aler a lla paizion de
                    lla cruiz et de lui abandoner a torment de grief feu et de flanbe.»</p>
                    <p xml:id="d013l551" n="11" rend="11">Saint Andree li apostrre li rezpondi: «Avec toi porroie je bien avoir joie se tu en
                    Jhesu Crist creüssez et deguerpissiez les fauces ydlez.</p>
                    <p xml:id="d013l552" n="12" rend="12">Jhesu Crist m'a envoié en ceste contree ou je ai conquiz mout grant pueple.»</p>
                    <p xml:id="d013l553" n="13" rend="13">Egeas dist: «Pour ce voil je qe tu faicez a nos diex sacrificez, si que li pueplez
                    que tu as par ton preichement deceü deguerpissent la vanité de ta doutrine et si faicent
                    a nos diex plaisans sacrificez.</p>
                    <lb/>
                </div2>
                <div2 xml:id="d013c060">
                    <head>
                        <title>60.QUANT LI CONCILLES EGEAS ENNORTE [L'APOSTRE A FAIRE SACREFICE]</title>
                        <abbr>$60</abbr>
                    </head>
                    <p xml:id="d013l554" n="1" rend="1">En lla terre d'Arcage n'est nulle chité remese ou li temples des diex ne ssoient maumiz
                    et destruis par tes paroles.</p>
                    <p xml:id="d013l555" n="2" rend="2">Or soient par toi restoréz, si que lli dieu que a toi sont aïrié puissent estre appaisié
                    et tu a nostre amistié puissiez parvenir et a nos acordes.</p>
                    <p xml:id="d013l556" n="3" rend="3">Et se tu ce ne veus faire, tu soufriraz mout doloruz tormenz, et aprés trestout ce
                    seras tu penduz en lla crois que tu as tant duremant loee.»</p>
                    <p xml:id="d013l557" n="4" rend="4">Saint Andree li apostre rezpondi et dist: «Filz de mort, entent a moy, qui sui serf
                    Jhesu Crist et apostre ai je esté.</p>
                    <p xml:id="d013l558" n="5" rend="5">Jusque hore t'ai je moiné par mout doucez parolez por ce que tu fuissez torné a droite
                    creance par moy et que miez Diex qui [ens] au ciel est sirez tous puissant aourasse.</p>
                    <p xml:id="d013l559" n="6" rend="6">Mais tu, qui en ta malice et en tta male aventure t’asseüre, me cuides faire redouter
                    tez menaicez. Mes tout ce qu'il te pleist de torment te porpençe, et je les soufrirai
                    trestouz voluntierz por mon roi, et si en sserai pluz plaisanz a llui com tu plus
                    m'en firaz faire.»</p>
                    <lb/>
                </div2>
                <div2 xml:id="d013c061">
                    <head>
                        <title>61.COMENT EGEAS COMANDA LI SAINT APOSTRE A BATRE DE CORROIE NOEZ</title>
                        <abbr>$61</abbr>
                    </head>
                    <p xml:id="d013l560" n="1" rend="1">Egeas comanda adonques qe hom le liast entre deus aubrez et estendist par llez brais
                    de l'un a ll'autre, si lle batist hom mout duremant de corgeez noees.</p>
                    <p xml:id="d013l561" n="2" rend="2">Et quant il ot esté mout duremant batuz par .VII. hordenez des ministrez, il le desllierent,
                    si lle moinerent devant Egeas.</p>
                    <p xml:id="d013l562" n="3" rend="3">Et li concille Egeas li dist: «Andree, entent moy et si aies buon consseil de toi,
                    que hom plus de ton sanc n’espande. Et ce tu ne lle veus faire, saichiez que je te
                    lirai au torment de lla craiz morir et pendre.»</p>
                    <p xml:id="d013l563" n="4" rend="4">Saint Andree li apostre li rezpondi: «Je ssui serf de lla cruiz Jhesu Crist, et si
                    doi pluz dezirer la victoire de lla cruiz que cremix. Et tu, a cui parmanauble torment
                    est promiz, porraz exchamper encore se tu croiz en Jhesu Crist aprés ce que tu avras
                    exprovee [et veüe] en moy la perseverance. Je ai mout grant peor de ta mort.</p>
                    <p xml:id="d013l564" n="5" rend="5">Et bien saichiez que de ma paission n'ai je nulle destorbance, car ma paission ne
                    durera que un jor ou .II. ou troiz ou çinqe a avoir longue duree. Et la toe paission
                    et li tien tormens n'iert mie par .M. anz a fin parvenue.</p>
                    <p xml:id="d013l565" n="6" rend="6">Por ce te di je que tu laissez tes miser[e]s [a] accroi[st]re et allumer a ton eus
                    li feu parmanauble.»</p>
                    <lb/>
                </div2>
                <div2 xml:id="d013c062">
                    <head>
                        <title>62.QUE LLI SSAINT APOSTRE FU MIZ EN LLA CROIS PAR LLI CONMANDEMENT DOU CONCILLE</title>
                        <abbr>$62</abbr>
                    </head>
                    <p xml:id="d013l566" n="1" rend="1">Adonc enn ot grant dezdaing Egeas li concille, si comanda li saint apostre tout maintenant
                    en lle fust de lla croiz ataichier et moitre, et si comande a trestouz ces ministrez
                    qu'il as cloz ne ll'ataichaissent mie en lla croiz pour ce qu'il si tost ne definast
                    de vie, ainz li liassent les mainz et les piéz mout fort de cordes fors et extrengnissent
                    duremant en lla croiz pour ce que plus longnemant i soufrist poine et martire.</p>
                    <p xml:id="d013l567" n="2" rend="2">La ou home amenoit li saint apostre einssint a la cruis, grant pueple li sivoit aprés
                    qui crioient et disoient: «Que a fait li saint apostre et li amis Dieu, que l'om enzint
                    en lla cruis le moinet?»</p>
                    <p xml:id="d013l568" n="3" rend="3">Saint Andree li apostre pria li pueple que ssa paission ne lli destorbaissent.</p>
                    <p xml:id="d013l569" n="4" rend="4">Il enn aloit trest[oz] liés et trestous joians a lla paission de lla crois, et si
                    adoutrinoit li pueple.</p>
                    <p xml:id="d013l570" n="5" rend="5">Qant li saint apostre aproisma li leu ou la crois estoit apparoillee, de z[i] loing
                    come il la vit il cominça mout duremant a crier et a dire: «Diex te saut et beneoie,
                    cruiz, qui deu corz Nostre Seingnor Jhesu Crist es beneïe et des ces pretius menblrez
                    aornee aussi com de margaritez.</p>
                    <lb/>
                </div2>
                <div2 xml:id="d013c063">
                    <head>
                        <title>63.COMENT LI SAINT APOSTRE SALUA LA CRUIZ OU L'EN LE DEVOIT MOITRE</title>
                        <abbr>$63</abbr>
                    </head>
                    <p xml:id="d013l571" n="1" rend="1">Devant ce que Nostre Sire Jhesu Crist fu monté en toi eüs tu en toy cremor [terreane].</p>
                    <p xml:id="d013l572" n="2" rend="2">Mais ore as tu en toi amor celestial, et si es par veue receüe.</p>
                    <p xml:id="d013l573" n="3" rend="3">Cil qui en Dieu croient fermemant sevent bien com grant joie a en toi et com grans
                    dons sont en toi apparoillié.</p>
                    <p xml:id="d013l574" n="4" rend="4">Pour çe vieng je lieement a toi, seürz et joianz; et tu, es jois sainz fin, qui tez
                    sers sui, me resolves, et sui disciple cellui qi en cruis pendi.</p>
                    <p xml:id="d013l575" n="5" rend="5">Tous tenz t'ai amee et mout duremant deziree que je te enbrassase. Ou! tu, bone cruiz,
                    douce cruiz, qui la biauté et la bonté et la clarté des pretius menbrez Nostre Seingnor
                    Jhesu Crist receü[z], que je ai tant longnemant deziréz et tant longnemant par cuer
                    amee et sainz atarjanze quise, et cui je voi apparoille [a] mo[n] covoitie[u]z coraje,
                    reçoif moy et hoste de lla conpangnie des terrienez homes, et si me rent a mon maistre
                    si que par toi me reçoive cil qui par toy me rachaita dez poinez enfernauz.»</p>
                    <lb/>
                </div2>
                <div2 xml:id="d013c064">
                    <head>
                        <title>64. COMENT LI BENEOIT APOSTRE FU MIZ EN CROIS ENZI COM JE VOS DEVISERAI</title>
                        <abbr>$64</abbr>
                    </head>
                    <p xml:id="d013l576" n="1" rend="1">Et quant ill ot ce dit, il se despoilglia de sa vesteüre et si lla dona a siaux qui
                    cruizifier le devoient.</p>
                    <p xml:id="d013l577" n="2" rend="2">Lors le pristrent cil et si lle leverent en lla cruiz et si ll’estendirent trestout
                    li cors en lla crois a cordes enssi com l'en leur avoit comandé.</p>
                    <p xml:id="d013l578" n="3" rend="3">Egeas li concille leur sirez avoit la·ssemblé bien .XXM. homes.</p>
                    <p xml:id="d013l579" n="4" rend="4">Entre ciaus estoit Stratocléz, qui avec iaus crioit et disoit que hom faizoit [a]
                    mout grant tort soufrir li grant home, li saint apostre, si grant martire.</p>
                    <lb/>
                </div2>
                <div2 xml:id="d013c065">
                    <head>
                        <title>65.COMENT LI SAINT APOSTRE CHASTIOIT LI PUEPLE LA OU L'EN LE METTOIT EN LLA CROIZ</title>
                        <abbr>$65</abbr>
                    </head>
                    <p xml:id="d013l580" n="1" rend="1">Saint Andree li apostre confortoit mout duremant lez penssees de sauz qui e·Nostre
                    Seingnor Jhesu Crist creoient, si lleur disoit que noient est de soufrir paission
                    en ceste siecle por avoir vie parmanauble.</p>
                    <p xml:id="d013l581" n="3" rend="3">Donc s'enn ala trestot li pueples a lla maison Egeas li concille, et si comincierent
                    trestuit enssemble a crier et a dire que home nen devoit mie ce faire a ssoufrir li
                    saint home, li juste, le chaste, l'ao[r]né de bone mor[s], li buen ensseingnor, le
                    prou, l'atempree, la rrezinauble, ainz le deüst hom tost et isnellemant de lla cruis
                    jus moitre, «car ill a deuz jors esté en lla cruiz, et si ne sesse de verité preichier
                    et dire.»</p>
                    <p xml:id="d013l582" n="4" rend="4">Dont ot li concillez Egeas peor dou puele, si lleur ot en convenant qu'il l'osteroit
                    de lla cruiz, si sse mist avec iaus por alés au ssaint apostre.</p>
                    <p xml:id="d013l583" n="5" rend="5">Quant saint Andree li beneoiz apostre le vit, il li dist: «Egeas, pour coi ex tu venus
                    a nos? Se tu veus encore croire en Jhesu Crist, la voie de pardon te sera ouverte
                    si com je le tt’ai promiz.</p>
                    <p xml:id="d013l584" n="6" rend="6">Et se tu es si venuz pour ce que tu de si m'ostes, saichiez bien certainemant qe hom
                    ne me porra mie de ceste cruiz jus moitre a toute ma vie.</p>
                    <p xml:id="d013l585" n="7" rend="7">Car je voi ja mon roi, mon Ssingnor et mon Dieu, si ll'ahore ja en ssa presence. Et
                    si ssaichiez que je sui mout dolans de ta misere, car la parmanauble mort t’atent
                    que ja t'est apparoilliee.</p>
                    <p xml:id="d013l586" n="8" rend="8">Chaitif, pensse de toi meissmez en tant com tu enn as puissance, pour ce que qant
                    tu lle comincieras a voloir tu ne lle porraz mie.»</p>
                    <p xml:id="d013l587" n="9" rend="9">Li ministrez qui lla estoient, qi cruisifié l'avoient, v[o]strent moitre leur mainz
                    a lla croiz por llui des[li]er, mes il ne lle porent atouchier en nulle mainiere.</p>
                    <p xml:id="d013l588" n="10" rend="10">Donc i alerent iautrez et puis aprés autres pour ce que il le deslliassent, mez atouchier
                    ne lle porrent e·nulle mainiere.</p>
                    <p xml:id="d013l589" n="11" rend="11">Trestuit s'en mervoillerent cil qui lla estoient.</p>
                    <p xml:id="d013l590" n="12" rend="12">Donc parla saint Andree li apostrre a haute voiz et si dist: «Sire Jhesu Crist, buen
                    maistre, a ta volunté soit que je de ceste cruiz juz mis ne ssoie devant ce que tu
                    mon [esperit reçoives].»</p>
                    <p xml:id="d013l591" n="13" rend="13">Qant ill ot ce dit, une mout grant clarté vint dou ciel auzi com ce ze fust une foudre,
                    si avirona li saint apostre si que nus ne lle pooit exgarder de trestous ceus qui
                    lla estoient assemblé.</p>
                    <p xml:id="d013l592" n="14" rend="14">Et quant la resplendor ot la arrestee auzi com par lli·spaçe d'un jor ou demie, [ele]
                    s'en parti et li apostre rendi l'arme, qui ss’enn ala avec la grant clarté a Nostre
                    Seingnor, a cui est glorie es siecle dez siecles. Amen.</p>
                    <lb/>
                </div2>
                <div2 xml:id="d013c066">
                    <head>
                        <title>66.COMENT LI DIABLEZ ENTRA AU CORZ DE EGEAS, SI LLE TRAVAILLA TANT QU'IL LI TOLLI LA VIE</title>
                        <abbr>$66</abbr>
                    </head>
                    <p xml:id="d013l593" n="1" rend="1">Egeas li concillez li·ntra li diauble au cors ens en lla voie qu'il a ssa maizon repairoit,
                    et devant touz ciaus qui avec lui estoient perdi il mout horiblemant la vie.</p>
                    <p xml:id="d013l594" n="2" rend="2">Ses frerez, qui avec lui remés estoit, n'ot mauz ne nulle grevançe. Si grant peor
                    prist a sseuz qui ce virent que nus n'en remest qui ne creïst en Dieu Nostre Seingnor
                    Jhesu Crist, qui veut que trestuit home soient sauvé et repairent a lla conoissance
                    de lui, a cui soit glorie au siecle des sieclez. Amen.</p>
                    <lb/>
                </div2>
                <div2 xml:id="d013c067">
                    <head>
                        <title>67.COMENT MAXIMILLA ENSSEVELLI ET AROMATIÇA LI CORS DOU BENEOIT APOSTRE</title>
                        <abbr>$67</abbr>
                    </head>
                    <p xml:id="d013l595" n="1" rend="1">Maximilla, la bone dame chaste, prist par grant reverançe li cors dou saint apostre,
                    si li ensevelli et aromatiça mout richement, et si lle mist en un mout biau leu en
                    ssepolture.</p>
                    <p xml:id="d013l596" n="2" rend="2">Par llez paroles dou saint apostre noz outroie Nostre Seingnor sa bone conpangnie,
                    ou toz les buonz avront joie parmanauble. Amen.</p>
                    <lb/>
                </div2>
            </div1>
            <div1 xml:id="d014" type="section">
                <head>
                    <title>14</title>
                    <abbr>14</abbr>
                </head>
                <div2 xml:id="d014c001">
                    <head>
                        <title>1. SI COMINÇE LA PAISSION SAINT LONGIS, QUI NOSTRE SEINGNOR ENNAVRA EN LLE COSTÉ D'UNE LANCE, SI COM VOSS AVÉS OÏ PAR MAINTES FOIZ RETRAIRE ENN AUCUN LEU</title>
                        <abbr>$1</abbr>
                    </head>
                    <p xml:id="d014l1" n="1" rend="1">Certes, mout dovroit voluntierz chasscunz qui cristienz est oïr et entendre de veray
                    cuer [et] par veraies pensseez retenir lez paissionz et les viez des sainz apostrez
                    et des martirres qui leur cors livrerent a grans tormens por annutier la loy Nostre
                    Seingnor.</p>
                    <p xml:id="d014l2" n="3" rend="3">Ce que hom voit hore poi [de genz faire], car nes li oïrz parller de Nostre Seingnor
                    et des sainz leur grieve et ennuie tant qu'il cuident que ce ssoit grief martirez a
                    leur oes.</p>
                    <p xml:id="d014l3" n="4" rend="4">Et cil qui lla parole Nostre Seingnor ennuie, mout li anuieroit et a ennviz soufriroit
                    si doloruse mort por llui con li saint apostrez et les saint martires soufrirent.</p>
                    <p xml:id="d014l4" n="5" rend="5">Et pour ce ne doit l’om mie li bien laissier a dire: qui veut oïr si oie, et qui veut
                    entendre si entende!</p>
                    <lb/>
                </div2>
                <div2 xml:id="d014c002">
                    <head>
                        <title>2.SI COMINÇE LA VIE SAINT LONGIS</title>
                        <abbr>$2</abbr>
                    </head>
                    <p xml:id="d014l5" n="1" rend="1">El tenz que Nostre Seingnor fu miz en croiz estoit un chevalier qui ert apellés Longis,
                    qui par lli comandement de Pilate feri Nostre Seingnor en lle costé d'une lance la ou
                    ill ert en lla croiz, si com vos l'avez maintes fois oï raconter et retraire.</p>
                    <p xml:id="d014l6" n="2" rend="2">Quant cil Longis ot enzi Nostre Seingnor ennavré, il vit lez singnez et les miraclez
                    qui avenoient pour ce que Nostre Sirez ert en lla croiz cruisefiés, et il vit li solail
                    qui ert ennoscur[é] et la terre qui ert mote et crollee.</p>
                    <p xml:id="d014l7" n="3" rend="3">Adonc si crut e·Nostre Seingnor, si bati sa coupe et dist a haute vois: Vere filius
                    Dei est hic; ce est: «Certez, ce est li filz Dieu».</p>
                    <p xml:id="d014l8" n="4" rend="4">Aprés ce laissa il toute la chivallarie, si cominça aprendre les conmandemenz Nostre
                    Seingnor, si cominça a hoïr et a entendre les haus conmandemenz de Jhesu Crist.</p>
                    <p xml:id="d014l9" n="5" rend="5">Et tant fu apris et ensengnéz de lla voie Nostre Seignor qu'il soufri travaux et poinez
                    tout par Dieu.</p>
                    <p xml:id="d014l10" n="6" rend="6">Il faisoit aumoinez, et si tenoit son cors en chaestee, et si gardoit si sa conscience
                    pure que lla ou ill er en terre menoit il celeistiauz vie, et par hastinençe estoit
                    il si atempréz qu'il ert aornés si a Nostre Seingnor qu'il avoit voire reverançe a
                    Dieu.</p>
                    <lb/>
                </div2>
                <div2 xml:id="d014c003">
                    <head>
                        <title>3.DE QUEL FORME SAINT LONGIS FU ET DE QUEL ATEMPRANCE</title>
                        <abbr>$3</abbr>
                    </head>
                    <p xml:id="d014l11" n="1" rend="1">Il avoit plain viaire et biauté atenpree et aornee veüe en tous biens, paisible senz
                    et umble sapiençe.</p>
                    <p xml:id="d014l12" n="2" rend="2">Cil Loingis, qui estoit aornés de touz biens, moina sainte vie et religiuze, et par
                    .XXVIII. anz converti moutez gens et retorna a veraie creance, et si llez enllumina
                    de lla voie de verité et defendi les sacrifisez des ydlez, si soma par mainz leus les
                    haus conmandemenz de Dieu par ssa parole.</p>
                    <p xml:id="d014l13" n="3" rend="3">Quant ce oï dirre Octavienz, qui ssires et prevost e[r]t de ceus de Rome et de lla
                    contree, si comanda que l'on li amoinast et mostrast.</p>
                    <p xml:id="d014l14" n="4" rend="4">Quant il fu venuz devant lui, si lli dist Octavienz: «Coment as tu nom?»</p>
                    <p xml:id="d014l15" n="5" rend="5">Donc li rezpondi saint Loingis: «Je sui cristienz, et si sai bien qe par lli primerain
                    don de graiçe doit hom regehir Nostre Seingnor Jhesu Crist. »</p>
                    <p xml:id="d014l16" n="6" rend="6">Donc li rezpondi Octavien : « Cil qui devant toi furent ne furent mie senti de ceste
                    nom. Mes di moi coment tu es appellés.»</p>
                    <p xml:id="d014l17" n="7" rend="7">Donc li rezpondi l’ome Damedieu: «Je sui apelléz Loingis.» Li preveos li dist: «De
                    quel terre ex tu?»</p>
                    <p xml:id="d014l18" n="8" rend="8">Li amiz Dieu li rezpondi: «Je sui de Surie.»</p>
                    <p xml:id="d014l19" n="9" rend="9">Lorz li dist Octavien: «Ex tu franz home ou serf?» Saint Loingis li rezpondi: «Je estoie
                    devant serf au peichié, mais li puissanz Sirez m'e[n a] dellivré par lla mort q'il
                    soufri en lla sainte croiz verai, par lla douce graiçe de son coisté que je li ovreï
                    : primier m'en delivra il par aigue, et aprés par son sanc; et serai en ssa parmanauble
                    glorie se je puiz parsivre et estre en confeission et en bonez evres.»</p>
                    <p xml:id="d014l20" n="10" rend="10">Li prevost li dist: «Et por quele achaison veniz tu sa ? »</p>
                    <p xml:id="d014l21" n="11" rend="11">Li home Dieu li respondi : « Je [f]ui chevalier au siecle ; or sui chevalier a Nostre
                    Seingnor Jhesu Crist. »</p>
                    <p xml:id="d014l22" n="12" rend="12">Li prevost li dist: «Et qui t'osta de lla chevalerie?»</p>
                    <p xml:id="d014l23" n="13" rend="13">Saint Loingis li dist: «Je priai mez frerez qu'il preïssent ma sustance et ma garison,
                    et je guariroie m'arme. Il li m'ostr[oi]erent et si me donerent pour ceste choce .C.
                    sous chascun an, que je despendroie et donrroie as povres Jhesu Crist. Et ore pri je
                    Damedieu qu'il m'oste de lla chevalerie.»</p>
                    <p xml:id="d014l24" n="14" rend="14">Lors li dist li prevost: «Or vien sa, et si sacrifie a nos diex si com haut home doit
                    faire et bien nés de lla terre, et si menjuez de leur sacrifice pour ce que tu aiez
                    paisible vie et que je ne te faiçe trop de poine.»</p>
                    <lb/>
                </div2>
                <div2 xml:id="d014c004">
                    <head>
                        <title>4.COMENT SAINT LOINGIS RESPONDI AU PREVOS DE CESAIRE QUI DE LUR DIEU N'AVOIT CURE</title>
                        <abbr>$4</abbr>
                    </head>
                    <p xml:id="d014l25" n="1" rend="1">Saint Loingis li rezpondi: «Nus ne puet bien servir deus seingnors, et li mien diex
                    est trop contraire au tien. Car li mien [maine] lez homez a vie parmanauble, et si
                    est conduisierez et menierez de chaesté et de pitié et de humilité et de atemprançe
                    et de toutes bones euvrez; et tez diex sont mout contraire a lui, car il aiment toute
                    malice et avarice et fellonie et orgueil. Lairoie je donc a ffaire les evrez Nostre
                    Seingnor por tes ydlez aorer et la leur evre faire?»</p>
                    <p xml:id="d014l26" n="2" rend="2">Li prevost li dist: «Donc sont contrairez noz diex, et tes diex est justez tous seuz!»</p>
                    <p xml:id="d014l27" n="3" rend="3">Li saint home li rezpondi: «Vostre dieu sont contraire et enconbrier de tout bien,
                    et damage de toute pitié, et dannement et confondement de toute virginité, et delis
                    de geule et de vantre, et dezir d'avarise, et trestornemenz d'umilitéz, et conduisior
                    et meneor d'orgueil, et pullutions et couchemenz de pure penssee, et dapnnemenz et
                    proposemenz de laides paroles.</p>
                    <p xml:id="d014l28" n="4" rend="4">Et celle e[s]t la doutrine et li enssengnemenz au diauble que vos aoréz es ydles.</p>
                    <p xml:id="d014l29" n="5" rend="5">Et se tu comandez, je te dirai lez evrez de nos Diex et les conmandemenz de cristientéz.»</p>
                    <p xml:id="d014l30" n="6" rend="6">Octavien li dist: «Tu as mout parllé, et si n'as nulle choçe dite qui soit extauble.
                    Vien ça, si ssacrifie a nos diex et si menue dou sacrifice, et tez diex le te pardonera
                    pour ce que tu lle firaz par bizongne. Je oi bien que tu ne puez nulle poine soufrir
                    devant l'astinençe.»</p>
                    <p xml:id="d014l31" n="7" rend="7">Saint Loingis li respondi: «Prevoz, se tu [voloies de moi oïr la verité, tu] soiez
                    ansoiz cristienz, et si lle te pardonrroit tez roiz pour ce que tu conoistroiez la
                    verité qu'il seroit roiz puissanz et parmanaublez. »</p>
                    <p xml:id="d014l32" n="8" rend="8">Donc fu li prevos mout aïréz et si dist : « Aportéz moy unes tenaillez, et si lli traiéz
                    toutez les dens, et si lli trinnchiéz la langue pour ce qu'il a blaismé li·mpereor
                    et qu'il n'ore noz diex.»</p>
                    <p xml:id="d014l33" n="9" rend="9">Lors vindrent li serjant, si lli couperent la langue et si lli saichierent toutez les
                    dans par lli conmandemant au prevost.</p>
                    <p xml:id="d014l34" n="10" rend="10">Et li saint home soufri trestout ce por la grant foy qu'il avoit a Nostre Seingnor,
                    et si dist au prevost: «Se tu croiz que lli dieu que tu ahores soient verai dieu, laysse
                    moi aller: je les debriserai touz et ja nen [s'aide]ront.»</p>
                    <p xml:id="d014l35" n="11" rend="11">Li prevoz li dist: «Chaitif, tu as si grant tormenz que tu soufres et soustienz, pour
                    coi ne te socort Jhesu Crist tes diex?»</p>
                    <lb/>
                </div2>
                <div2 xml:id="d014c005">
                    <head>
                        <title>5.COMENT LI DIAUBLE QUE SAINT LOINGIS AVOIT CHAICHIÉ FORS D’UNE YMAGE ENTRA AU CORS DOU PREVOST</title>
                        <abbr>$5</abbr>
                    </head>
                    <p xml:id="d014l36" n="1" rend="1">Saint Loingis li rezpondi: «Ou! tu, forz dou sen, et nen voiz tu con grant tormenz
                    tu [m'as] fais soufrir, et si ne me puez tu vaincre? Fai moy debrisier et depecier
                    tes diex, et se il me pue[n]t maufaire ne grever, je croirai qu'il soient verai dieu;
                    et s'il ne me puent maufaire, tu croiz que lli mien dieu est veraiz Sires et veraiz
                    Diex.»</p>
                    <p xml:id="d014l37" n="2" rend="2">Donc dist li prevost: «Ore vai, si lle faiz a ta volunté et si enn aiez poesté.»</p>
                    <p xml:id="d014l38" n="3" rend="3">Lorz prist missire saint Loingis une coignee, si vint au temple, si debrisa [l]ez ydles
                    et les autierz et toutes les ymagez des pierrez et tous les vaisiaus ou l'en faisoit
                    lez sacrifises.</p>
                    <p xml:id="d014l39" n="4" rend="4">Et lors maintenant les diaubles qui ex images abitoient s'en fuirent.</p>
                    <p xml:id="d014l40" n="5" rend="5">Et li unz entra enz au cors dou prevost, et les autres entrerent en toz ciauz qui lla
                    estoient au servize dou temple, et si disoient lez diaubles dedenz iauz: «Pour coy
                    ies venuz, saint Loingis, por nos gitter devant eure [et] devant te[n]z f[or]s de nos
                    maisonz et de noz abitaclez?»</p>
                    <p xml:id="d014l41" n="6" rend="6">Adonc se gittoient as piéz dou saint home, si lli disoient: «Nos savons que tu ez verais
                    sers a Dieu.»</p>
                    <p xml:id="d014l42" n="7" rend="7">Et saint Loingis leur dist: «Por quel acchaison habités vos devant les ydles et dedens
                    les villages ? »</p>
                    <p xml:id="d014l43" n="8" rend="8">Les diaublez li respond[ir]ent : « Nos trovonz ymages faitez de pieres ex lues [et]
                    ex chitéz la ou li nom Jhesu Crist ni e[s]t mie appellés ne lli singne de lla cruiz
                    que voz ahoréz n'est mie [mis]; et cil qui i vienent sacrifient et ahorent [en] nos
                    nons.</p>
                    <lb/>
                </div2>
                <div2 xml:id="d014c006">
                    <head>
                        <title>6.COMENT SAINT LOINGIS PARLLA AU PUEPLE ET SI LLEZ AMONESTA DE LLA PAROLE DE VIE</title>
                        <abbr>$6</abbr>
                    </head>
                    <p xml:id="d014l44" n="1" rend="1">Et enssinc arrestons nos la ou li nonz de Jhesu Crist ni e[s]t mie apelléz, et si est
                    nostre habitationz et nostre demorançe la ou sez singnez ni e[s]t mie miz. Et pour
                    ce te prionz nos, biaux sire, qui ex home Dieu, que tu ne nos trabuchez ne nos envoiez
                    enn abisme.»</p>
                    <p xml:id="d014l45" n="2" rend="2">Quant ill orent ce dit, saint Longis si parlla au pueple qui lla estoit assembléz et
                    si lleur dist: «Que voz en ssemble? Volés voz que sist soient voz diex? Volés lé vos
                    aorer, ou vos volés que je les enchache par lli nom Nostre Seingnor Jhesu Crist? Voz
                    poéz veoir que vostre prevost, par lla virtu Nostre Seingnor Jhesu Crist, excume et
                    gist tout estendu devant mez piéz.»</p>
                    <p xml:id="d014l46" n="3" rend="3">Donc cominça touz li pouplez crier a une voiz: «Li dieu dez cristienz est veraiz Diex.
                    Noz te prionz, biauz doux sire, qe tu ne llaissez lez diaubles arrester en sseste chité
                    por lli pouple desovre.»</p>
                    <lb/>
                </div2>
                <div2 xml:id="d014c007">
                    <head>
                        <title>7.QUE GRANT JOIE OT PAR LLA CHITÉ DE CE QU'ELLE ESTOIT DEZ DIAUBLEZ DELLIVRE ET NOITE</title>
                        <abbr>$7</abbr>
                    </head>
                    <p xml:id="d014l47" n="1" rend="1">Quant saint Loingis oï ce, si rregarda verz li chiel et si dist: «Biauz Sire Jhesu
                    Crist, regardés moy par vostre grant pitié. Je croi bien que tu m’az touz te[n]s gardé
                    [et] que tu moi donez hounors de ce que je te demande. Et ore te proi je, par ta grant
                    misericorde, que tu comandez a enzir les diaubles forz des cors a ssez homez que tu
                    formas et feïz, pour ce que tiez nons et ta poesté en ssoit loee et exauziee dou pueple
                    qui si est assemblez.»</p>
                    <p xml:id="d014l48" n="2" rend="2">Quant li saint home ot ice dit et proié a Nostre Seingnor, lez diaubles qui en ceuz
                    estoient s'ezcrierent et plaindrent a aute voiz, si llaizierent lez cors de ciauz ou
                    il estoient entré, si ss'en partirent.</p>
                    <p xml:id="d014l49" n="3" rend="3">Et sil furent gari et sainé dou grant torment que lli diaublez leur avoit fait soufrir.</p>
                    <p xml:id="d014l50" n="4" rend="4">Et lors si hot grant joie par toute la chité, et li pueples qui lla estoit assemblés
                    se converti et crut e·Nostre Seingnor.</p>
                    <lb/>
                </div2>
                <div2 xml:id="d014c008">
                    <head>
                        <title>8.QUE LI PREVOST FIST AFRODISE LA LANGUE TRINCHIER POUR CE Q'ELLE VOLOIT LOER ET GLORIFIER LI NOM NOSTRE SEINGNOR JHESU CRIST ET DE SA MERE NOSTRE DAME</title>
                        <abbr>$8</abbr>
                    </head>
                    <p xml:id="d014l51" n="1" rend="1">Aprés ce non mie lonc tenz Occtavienz, li tres fel prevost [que] li home Dieu avoit
                    dellivré dou diauble si com vos avés oï et entendu, le fist reprendre et amoiner devant
                    lui et li dist: «Donc ne sséz tu que toutez les gens de lla chité se departissent et
                    destornent par llez enchantemenz dez cristienz qui ne sacrifient ne ne ahorent nos
                    diex ne nos ydles si com il soloient? Et se lli roiz le savoit par nulle mainiere,
                    il vos firoit morir a grant doulor et la chité seroit destruite.»</p>
                    <p xml:id="d014l52" n="3" rend="3">Donc rezpondi au prevost Afroudissiez, un maistre de leur loy cui saint Loingis avoit
                    dellivré dou diauble qui duremant l'avoit travaillé et grevee: «[Veus tu reconmencier
                    a travaillier et grever] cellui qui noz a sainté donee et [de] la dolorouze poine [ostéz]
                    ou noz estiom cheü et par cui Diex a sauvee trestoute ceste chité?»</p>
                    <p xml:id="d014l53" n="3" rend="3">Li prevos li dist: «Qant qu'il nos a fait ne ffu se fantaizme non, et par fantoisme
                    [noz a il gabés] et exchernis.»</p>
                    <p xml:id="d014l54" n="4" rend="4">Donc dist Afroidissiez au prevost qe «[li diex des] cristienz est Dieu tout puissant
                    desore toute creature, ne en llui n'a ne faintoisme ne bouzdie, et si t'en di bien
                    que tu ne f[a]issez nul mauz a cist saint home qui sers est de Jhesu Crist, que piz
                    ne t'aviengne que avenu ne t'est. »</p>
                    <p xml:id="d014l55" n="5" rend="5">Quant Octavienz li prevost oï ce, il fu si dolanz qu'il ne ssot que devenir.</p>
                    <p xml:id="d014l56" n="6" rend="6">Et par ssa grant ire fist il Afroidissiez trinchier la lingue dont il avoit loé Nostre
                    Seingnor devant lui.</p>
                    <p xml:id="d014l57" n="7" rend="7">Quant Longins le vit, si en fu mout dolanz en sson cuer, si rreguarda verz li chiel,
                    si ss'en plaint a Nostre Seingnor.</p>
                    <p xml:id="d014l58" n="8" rend="8">Et tantost avogula li prevost la ou ill ert, si lli saillirent les ieuz horz de lla
                    teste por lla grant virtu Nostre Seingnor.</p>
                    <lb/>
                </div2>
                <div2 xml:id="d014c009">
                    <head>
                        <title>9.COMENT LI PREVOST OCTAVIEN SE REPENTI DE CE QU'IL AVOIT FAIT A LONGIS, ET SI LLI FIST LI CHIEF COUPER DEVANT TOZ</title>
                        <abbr>$9</abbr>
                    </head>
                    <p xml:id="d014l59" n="1" rend="1">Quant Froidisies vit qu'il estoit enssi avuglés, si cominça a haute voiz a crier et
                    a dire: <emph style="font-style:italic">{{Justus es Domine et rectum judicium tuum
                    }}</emph>; ce est a dire: «Biaux Sire Diex, tu es justes et droiturierez est tes jugnemenz.»</p>
                    <p xml:id="d014l60" n="2" rend="2">Lors dist li prevost a Froidisiez: «Proie Longniz ton singnor qu'il prie son dieu por
                    moy, car je ai trop mal exploitié enverz lui, qui sers Dieu est.»</p>
                    <p xml:id="d014l61" n="3" rend="3">E Afroidisiez respondi au prevost: «Donc ne te disoie je que tu ne feïsses nul maux
                    a sserz Dieu, que mau ne t'en avenist! Or poes tu bien veoir et exgarder [s]a grant
                    seingnorie, car il me fait parller qui pechierez sui et si ai la langue trinchiee!»</p>
                    <p xml:id="d014l62" n="4" rend="4">Li prevost li dist: «Biaux douz amiz, je n'ai mie tant soulemant lez ieux pardux, car
                    miez cuers et mes entraillez sont [en si]s trez grant doulors que a poi que je ne muir.»</p>
                    <p xml:id="d014l63" n="5" rend="5">Saint Longis respondi au prevost: «Se tu veus avoir misericorde et que je proie Nostre
                    Seingnor qu'il te saine aprés ma mort, donc me faiz tost soufrir la mort et le martire
                    par ll'amor Nostre Seingnor. Et je ai tel fiance e·Nostre Seingnor Jhesu Crist qu'il
                    te sainera se je li prie.»</p>
                    <p xml:id="d014l64" n="6" rend="6">Donc comanda Octavienz li prevost que hom li trinchast li chief.</p>
                    <p xml:id="d014l65" n="7" rend="7">Et quant li saint home ot dite sa horation tele com il li plot a Nostre Seingnor, il
                    soufri li martire et rendi l'arme, que li angles en port[er]ent en paradis.</p>
                    <p xml:id="d014l66" n="8" rend="8">Tantost li prevost se laissa cheoir devant li cors dou beneoit martir, si cominça mout
                    tendremant a plorer et a dire : Peccaui Domine, peccaui. Angnosco iniquitatem meam
                    ; ce est a dire : « Je ai pechié, biaux Sire, je ai pechié, et si conois ma fellonie.
                    »</p>
                    <p xml:id="d014l67" n="9" rend="9">Et tantost resut il lumiere et vit auzi cler com il feisoit devant, et fu pluz sainz
                    de trestous ces menbrez qu'il onquez n'avoit esté.</p>
                    <p xml:id="d014l68" n="10" rend="10">Et tantost prist il li cors dou saint martir, si ll'envolupa et mist en mout biaux
                    drapz, si l'ensevelli en lla chité.</p>
                    <p xml:id="d014l69" n="11" rend="11">Et fist tout li pouple si grant feste coment l'on doit faire de saint martir.</p>
                    <p xml:id="d014l70" n="12" rend="12">Et li prevost crut fermemant en Nostre Seingnor, et ala tous lez jors de sa vie preichier
                    et annutier la parole Jhesu Crist.</p>
                    <p xml:id="d014l71" n="13" rend="13">Ce avint en Cesaire que je vos ai conté et dit, ex disiemez kalendes de sep[te]nbre.</p>
                    <p xml:id="d014l72" n="14" rend="14">Adonc fu l'arme dou beneoit martir portee en paradis avec la conpangie des angles,
                    ou Diex nos doint parvenir, qui vit et rengne en llé sieclez des sieclez. Amen.</p>
                    <lb/>
                </div2>
            </div1>
            <div1 xml:id="d015" type="section">
                <head>
                    <title>15</title>
                    <abbr>15</abbr>
                </head>
                <div2 xml:id="d015c001">
                    <head>
                        <title>1. Ci COMINÇE LA VIE ET LA PAISSION MONSINGNOR SAINT DENIS DE FRANCE</title>
                        <abbr>$1</abbr>
                    </head>
                    <p xml:id="d015l1" n="1" rend="1">Aprés la sainte paission Nostre Seingnor Jhesu Crist et sa gloriuse resurreixion, que
                    li apostres furent departi par lli monde por annutier et preichier li saint baitizme,
                    missire saint Pol, qui par lla graiçe de Dieu si com vos avés oï fu de leur conpangnie,
                    preicha li saint Evangile, ne mie tant soulemant en lla terre de Jerusalem, mais en
                    llontaines chités et extrangnes contreez, tant qu'il vint a Athennez.</p>
                    <p xml:id="d015l2" n="2" rend="2">La cominça il a preichier et annuntier la sainte loy Nostre Seingnor.</p>
                    <p xml:id="d015l3" n="3" rend="3">La trova il un home qui Deniz estoit apelléz, si estoit enbeüz et endoutrinéz de toute
                    la science de clerigie.</p>
                    <p xml:id="d015l4" n="4" rend="4">Celui cominça missire saint Pol a demander au temple, la ou il ahoroient leur diex,
                    quel diex il creoit.</p>
                    <p xml:id="d015l5" n="5" rend="5">Denisez li rezpondi et dist: «Nos aorons et creons li dieu que nos perez aho[re]rent
                    et crurent, par cui virtu et par quel science la terre, qui est nostre mere, est soustenue;
                    et ces autiers que vois sont estaubili et fait a eus de noz diex, Marc et Mercurion
                    et Herculem et Apolin.»</p>
                    <p xml:id="d015l6" n="6" rend="6">Quant missire saint Pol oï ce, il cominça a aler par tout li temple por exgarder lez
                    autiers et veoir l'evre, tant qu'il trova un autier entre llez autrez ou il ni avoit
                    ymage ni portraiture, ainz i avoit letrez excriptez desoure qui disoient: ENZI EST L’AUTEL
                    AU DIEU NOIANT CONEÜ; ce est «cellui que noz pas ne conoissonz».</p>
                    <p xml:id="d015l7" n="7" rend="7">Quant ce vit missire saint Pous, il s'en torna verz Denise et dist: «Qui est cil dieu
                    que nos pas ne conoissonz?»</p>
                    <p xml:id="d015l8" n="8" rend="8">Denize li respondi: «Encore ne ss'est il paz demoustréz entre les autrez diex, et si
                    est a venir. Et nepourquant ne lle conoissonz mie encore, ill est diex qui rengnera
                    au ziel et en lla terre, et son rengne ne prendra ja fin.»</p>
                    <p xml:id="d015l9" n="9" rend="9">Quant ce oï missire saint Pol, il parlla et dist: «Que voz en ssemble? Sera ill ome
                    ou experiz?»</p>
                    <p xml:id="d015l10" n="10" rend="10">Denis rezpondi et si dist: «Il sera veraiz [hom et si est verais] diex, et si rrengnera
                    li monde. Mes encore ne lli conoissent pas li home, car ça con[versations] est au ciel
                    [et] sa maison.»</p>
                    <p xml:id="d015l11" n="11" rend="11">Saint Poux li dist: «Cellui dieu preiche je et annutie que vos appellés noiant coneü
                    et que vos encore ne veïstez. Et saichiéz qu'il fu nés de lla Virge Marie, et mors
                    desoz la poesté Pilate por lla salu de ll’umaine lingnee, et au tierz jor resuscita
                    de mort a vie, et si monta au ciel ou il siet a lla destre son Perre, qu'il est veraiz
                    diex et verais hom par cui toutes chocez sont faitez, si vendra a lla fin dou siecle
                    jugier les viz et les mors selonc les evres qu'il avront faitez.</p>
                    <p xml:id="d015l12" n="12" rend="12">Et cil dieu est bien coneü en lla terre de Judee, et sez nons est haux et saintissme
                    au pueple Israhel et sovent reclamez.</p>
                    <p xml:id="d015l13" n="13" rend="13">Et pour ce vos di je que voz le conoissiéz des ore enn avant, qui ne ll'avés pas coneü
                    jusque a hore; car ill est sol diex, et si n'est autre que lui, car il nos ramoina
                    de son pretiux sanc de mort a vie.»</p>
                    <lb/>
                </div2>
                <div2 xml:id="d015c002">
                    <head>
                        <title>2.COMENT DENIS CRUT EN NOSTRE SEINGNOR PAR LL'AMONESTEMENT SAINT POL</title>
                        <abbr>$2</abbr>
                    </head>
                    <p xml:id="d015l14" n="1" rend="1">La u missire saint Pous disoit ces choces et autres por exauxier la loy et la foy Jhesu
                    Crist li filz Dieu, Denisez, qui ooit et entendoit sa doutrine, conut bien [que ele
                    ert veraie et si sot bien] certainemant que lles ydles qui ahoroit et servoit estoient
                    ansoiz diaublez que diex.</p>
                    <p xml:id="d015l15" n="2" rend="2">Adonc se trai il [a] monssingnor saint Pol par lla divine lumiere qui au cuer li [estoit]
                    entré, si lli pria mout doucemant qu'il priast la misericorde Dieu qu'il preichoit
                    et anuntioit, qu'il peüst deservir qu'il fust ces disciples et qu'il le peüst aorer
                    et servir a ssa volunté.</p>
                    <p xml:id="d015l16" n="3" rend="3">Adonc remest anzi [la parole], car saint Pous s'en parti par lla grant preisse des
                    sarraisinz.</p>
                    <p xml:id="d015l17" n="4" rend="4">Et quant vint l'autrre jor aprés, li saint apostrre trova un home [en mie sa voie]
                    qui estoit nés avuglez.</p>
                    <p xml:id="d015l18" n="5" rend="5">[Et li avugles] avoit oï de lui parller, si lle cominça mout ducemant a prier qu'il
                    li rendist sa veüe.</p>
                    <p xml:id="d015l19" n="6" rend="6">Lors li fist missire saint Pol li singne de lla cruiz sor llez ielz et li dist: «Nostre
                    Sire Jhesu Crist, qui le brai mist sor cellui qui néz estoit avugle, si lle rallumina,
                    il te puist rendre la toe lumiere par sa puissance.» Tantost ot cil la soe veüe.</p>
                    <p xml:id="d015l20" n="7" rend="7">Et li apostre li dist: «Vai t'en a Denize, si lli di que Pol li sers Jhesu Crist t'a
                    a llui tramiz, si lli soviengne de lla convenance qu'ill a eüe a moy, et si ne llaist
                    por nulle rienz qu'il a moy ne viengne sainz attarjançe, si rresevra li baptisme de
                    salu, si ssera dellivré de cez pechiés.»</p>
                    <p xml:id="d015l21" n="8" rend="8">Quant sil qui avoit sa lumiere recovree ot oï et entendue la parole dou saint apostre,
                    il s'enn ala mout voluntierz si com il comandoit a celui qui estoit a venir vaisiaux
                    d'eliction, si lli conta lez paroles dou saint apostre tout enn ordre et si com il
                    lez avoit dites.</p>
                    <p xml:id="d015l22" n="9" rend="9">Quant Denisez, qui estoit ja raempliz de lla graize dou Saint Experit, vit cellui qui
                    avoit esté avuglez et ore avoit il sa veüe, il parlla et si dist: «Et n'es tu cil qui
                    fu néz avuglez ne qui onquez mez ne vit soleil ne lune si com tuit cil de ceste chité
                    sevent et conoissent sainz doutançe?»</p>
                    <p xml:id="d015l23" n="10" rend="10">Cil rezpondi: «Oïl, je sui cil qui onques ne vit, sainz doutançe. Maiz cil Pouz qui
                    a toi m'envoia m'a rendu ma veüe par ce [qu'il apela] tant soulemant la virtu de Jhesu
                    Crist son maistre.»</p>
                    <p xml:id="d015l24" n="11" rend="11">Quant ce oï Denize, il s'enn ala a monzingnor saint Pol et moina avec lui toute sa
                    maiznee et sa feme, qui Dammarie estoit appellee.</p>
                    <p xml:id="d015l25" n="12" rend="12">Et quant il fu venus, il crut fermement e·Nostre Seingnor et si deguerpi les mauvaisez
                    errorz et lez faucez creancez.</p>
                    <p xml:id="d015l26" n="13" rend="13">Et li saint apostre lez baptiça et enssengna la verai creance, et si llez doutrina
                    par .III. anz qu'il fu avec lui en plusors chitéz et en plusors villes; et aprist et
                    oï de lla sainte Evangile et de lla sainte loy que Nostre Sirez avoit comandé a ssez
                    apostrez.</p>
                    <lb/>
                </div2>
                <div2 xml:id="d015c003">
                    <head>
                        <title>3.COMENT SAINT DENIS FU FET EVESQUEZ PAR LLA MAIN SAINT POUS</title>
                        <abbr>$3</abbr>
                    </head>
                    <p xml:id="d015l27" n="1" rend="1">Aprés les troiz anz repairerent il enssemble en lla chité d'Athenez.</p>
                    <p xml:id="d015l28" n="2" rend="2">La fu saint Deniz ordinéz par llez mainz monssingnor saint Pol l'apostre a evesque
                    sur llez cristienz [qui adonc] en lla chité estoient.</p>
                    <p xml:id="d015l29" n="3" rend="3">Adonc cominça missire saint Deniz a preichier et annutier li sainte Evangile par lli
                    comandemant monzingnor saint Pol, si converti toute la chité d’Athennez a lla foy de
                    verité et grant partie de lla contree.</p>
                    <p xml:id="d015l30" n="4" rend="4">Et missire saint Pouz s'en rrepaira a Rrome, si llaissa missire saint Deniz en lla
                    contree de Greize, qui mout estoit en grant poine de garder et de maintenir la sainte
                    loy Nostre Seingnor si com ses maistrez [l’avoit] encargnee et comandé; car il ne voloit
                    mie que lla sainte par[ol]e qu'il avoit semee faillist ni sechast par ce qu'elle ne
                    fust areossee de oïr aissiduelmant saintez parolez.</p>
                    <p xml:id="d015l31" n="5" rend="5">Et pour ce aloit il az voisinez chités preichant et annutiant la loy Nostre Seingnor
                    et ex lointaines chitéz, si [rame]noit li pueple qui sainz loy estoit a foy et a creance,
                    et ceauz qui converti estoient confermoit il par sainte doutrine, [et] ciaux qui estoient
                    cheü en grant enfirmitéz et en grant langor garissoit il et sanoit de leur maladies.</p>
                    <p xml:id="d015l32" n="6" rend="6">Et tant ala par plusors leus anuntiant li saint Evangile par lla graise de Dieu, qu'il
                    oï dire que missire saint Pol estoit miz en prison par Noiron, li·pereor de la chité
                    de Rome.</p>
                    <p xml:id="d015l33" n="7" rend="7">Quant il ce oï et entendi, il repaira en lla chité d'Athennes, si mist un autre en
                    sson leu qui lle pueple doutrinast et ensseigneast, e puis se mist a lla voie avec
                    ne sai quans de ces conpagnonz, si s'enn ala tout preichant et annuntiant la parole
                    de Nostre Seingnor juzque a Rrome.</p>
                    <p xml:id="d015l34" n="8" rend="8">Et si ss'astoit mout par lla grant amor qu'il avoit a ll'apostre, car il voloit mout
                    voluntierz, sa Nostre Seingnor pleüst, qu'il avec lui receüst martire.</p>
                    <p xml:id="d015l35" n="9" rend="9">Mes quant il vi[n]t, il ne lle trova paz, car Noiron li trez fel enpereor [avoir] li
                    un fait cruizifier, li autre decoller; et enzi avoient il receü martire et estoient
                    avec Nostre Seingnor.</p>
                    <p xml:id="d015l36" n="10" rend="10">E missire saint Deniz trova saint Clement, qui estoit [ordenéz] au leu monsingnor saint
                    Pierre et si governoit l'auteçe et la seingnorie de la chité et de la clerigie.</p>
                    <lb/>
                </div2>
                <div2 xml:id="d015c004">
                    <head>
                        <title>4.COMENT SAINT CLEMENT TRAMIST DENIZ EN FRANCE POR ANNUTIER LA PAROLE NOSTRE SEINGNOR</title>
                        <abbr>$4</abbr>
                    </head>
                    <p xml:id="d015l37" n="1" rend="1">Tantost com missire saint Clement vit saint Denize, qui vezquez estoit d'Athennez,
                    il le resut et si lle prist a grant hounor.</p>
                    <p xml:id="d015l38" n="2" rend="2">Et quant ill orent enssemble parllé de pluxors choces, missire saint Clement parlla
                    a saint Denise, si dist: «Mi chier amis, ne vois tu con granz maisons sont apparoilliee
                    a Nostre Seingnor et con petit d’ovriers?</p>
                    <p xml:id="d015l39" n="3" rend="3">Pour ce qe tu es [a]pris et ensseingnés de toute science et enforcié par lla virrtu
                    dou Saint Experit de toutes [crest]ienez religion, vai t'en en lle nom Nostre Seingnor
                    ex parties d'Occhident, si te conbat come buonz chevalier encontre les diaublez por
                    Nostre Seingnor et si anoinçez cez evrez et la sainte Evangile.</p>
                    <p xml:id="d015l40" n="4" rend="4">Aussinc come Nostre Seingnor Jhesu Crist dona a saint Pierre l'apoistre mon maistre
                    la poesté de lier et desllier, et aussinc l'ai je receüe, la divine poesté te ssoit
                    toz tenz prestee si que tu puissez auzinc faire.</p>
                    <p xml:id="d015l41" n="5" rend="5">Et si t'en va en lla terre de Franse par nostre auttorité et annuntier et preichier
                    la sainte loy, si que li nons Nostre Seingnor et la loy cristiene soit expandue.</p>
                    <p xml:id="d015l42" n="6" rend="6">Or va, et si aemplis ceste evre, si que tu p[u]issez deservir [a] oïr et entendre que
                    Nostre Sire te dira li jor qu'il te voudra rendre ta merite: «Euge serve bone et fidelis,
                    quia super pauca fuisti fidelis. Supra multa te costituam. Intra in gaudium domini
                    tui.»</p>
                    <p xml:id="d015l43" n="7" rend="7">E mes tres chierz freres, ne te doutez pas la cruauté des extrangnez gens, car bien
                    saichiez que qui plus travaillera pluz grant loier en portera.»</p>
                    <lb/>
                </div2>
                <div2 xml:id="d015c005">
                    <head>
                        <title>5.COMENT SAINT DENIZ PRIST CONGIÉ DA SAINT CLEMENT PAPE</title>
                        <abbr>$5</abbr>
                    </head>
                    <p xml:id="d015l44" n="1" rend="1">Quant missire saint Denise ot oïes et entenduez les parolez saint Clement, il li dist
                    qe tout enzi com il le disoit le feroit il voluntierz sainz nulle attarjançe.</p>
                    <p xml:id="d015l45" n="2" rend="2">Lors prist conpangnonz avec lui proudes homez et sainz homez, si ss'en parti de monzingnor
                    saint Clement por venir en France, si come cellui qui en estoit amonesté et dit par
                    saint Clement, por exauxier la loy Nostre Seingnor.</p>
                    <p xml:id="d015l46" n="3" rend="3">Quant saint Climent vit que saint Deniz se departoit de lui, il parlla si com saintissme
                    home et si dist: «Si come Nostrre [Sires] Jhesu Crist fu avec ses apostres et avec
                    ces ministres, aussint soit il avec toi en quel que lleu que tu vaiz ne qui tu tornes.
                    Soi fers et aiez fiance e•Nostre Seingnor. Et bien saichies que tu convertiras grant
                    pueple et amoineras a ssalus de leur armes.»</p>
                    <p xml:id="d015l47" n="4" rend="4">Et lors baisa saint Climent saint Denis et tous ces conpangnonz, [si] se departirent.</p>
                    <lb/>
                </div2>
                <div2 xml:id="d015c006">
                    <head>
                        <title>6.COMENT SAINT DENIS VINT EN FRANZE EN LLA CHITÉ DE PARIS ET COMINÇA A PREICHIER LI NOM NOSTRE SEINGNOR JHESU CRIST</title>
                        <abbr>$6</abbr>
                    </head>
                    <p xml:id="d015l48" n="1" rend="1">Saint Clement demora a Rrome, et si conpaignon s'enn alerent tant sermonant et preichant
                    par plusors leus qu'il vindrent a lla chité d'Arle.</p>
                    <p xml:id="d015l49" n="2" rend="2">La sse partirent plusors de sa conpangnie et s'enn alerent por preichier et por annuntier
                    la sainte loy en plusors leus, si come bisong leur estoit et come leur maistre leur
                    avoit comandé.</p>
                    <p xml:id="d015l50" n="3" rend="3">E missire saint Denise s'enn ala en France, si com saint Climent li apostoille de Rome
                    li avoit dit et comandé.</p>
                    <p xml:id="d015l51" n="4" rend="4">E tant ala si com Nostre Sire le menoit qu'il vint a lla chité de Paris, qui adonc
                    n'estoit mie si rrenomee coment elle est ore.</p>
                    <p xml:id="d015l52" n="5" rend="5">La cominça il a preichier et a ssermoner la ssainte loy, si come saint Pol li avoit
                    enseingnie enn Athennez, et fist Nostre Sirez por lui maint biau miracle.</p>
                    <p xml:id="d015l53" n="6" rend="6">Et si ne redoutoit pas la cruauté des genz, qui fellonz estoient, ainz se confortoit
                    en ce que llez poinez de ceste siecle sont tost trespaissee et si estoit exprovéz par
                    plusorz tormens qu'il v[en]roit en lla fin [a] vie parmanauble.</p>
                    <p xml:id="d015l54" n="7" rend="7">Encore fust il confféz del nom Nostre Seingnor, il desiroit mout qu'il poïst venir
                    a lla corone des martirez.</p>
                    <p xml:id="d015l55" n="8" rend="8">Trez a cil tenz estoit la chité de Pariz la miaux vaillant et la pluz belle de toutes
                    les chités de France.</p>
                    <p xml:id="d015l56" n="9" rend="9">Car elle estoit saine d'air et belle [de] rivieres et plaintive dez bones terrez et
                    chargiee dez biaus aubres, et si avoit grans habundancez de bonez vingnes, et estoit
                    aunques bi[en] pouple[e] et plaintive estoit de poiss[a]nz [genz] et de tou[z] autres
                    [biens].</p>
                    <p xml:id="d015l57" n="10" rend="10">La cominça missire saint Denis a preichier sainz nulle doutançe, et si torna maint
                    home a verai foy et a verai creance.</p>
                    <p xml:id="d015l58" n="11" rend="11">Entre siaus qui converti estoient avoit un haut home qui Libius estoit apelléz, qui
                    par son sermon et par ssa predication estoit converti a Nostre Seingnor Jhesu Crist,
                    et voluntierz aloit partout par hoïr ses saintismez parolez.</p>
                    <p xml:id="d015l59" n="12" rend="12">Cellui apella missire saint Denise si lli dist: «Biaux chier sirez, il me semble bien
                    raison et droit qui noz queïssom un leu par toi ou nos puissonz faire une maizon et
                    sacrer au nom. Nostre Seingnor, ou li pueples cristienz puisse repairier et venir par
                    resovre et por prendre la dingne graize dou Saint Experit; car la torbe et li floz
                    des cristienz chascun jor acroist, et par ll’aide de Nostre Seingnor Jhesu Crist deguerpissent
                    moutez gens leur fauces creances et s'atornent a lla foy dou saint baptismes.»</p>
                    <p xml:id="d015l60" n="13" rend="13">Libiu li rezpondi et dist: «Biau saint pere, je dounerai a Nostre Seingnor Jhesu Crist
                    por ta sainteçe li leu ou ma maison est faite.»</p>
                    <p xml:id="d015l61" n="14" rend="14">Saint Denize li rezpondi que auzi ne sseroit il mie, ainz voloit leu achaiter si que
                    cil qui sse baptiçoient [i] feïssent leur aumoine, si que par ce leur ensseingneroit
                    il et amonesteroit coment grant choce estoit [d']aumoine faire.</p>
                    <p xml:id="d015l62" n="15" rend="15">Mais ce qu'il enprendoit li looit il bien et disoit qu'il le donast as povrez por l'amor
                    Nostre Seingnor a cui il [s']estoit convertiz et doné de son gré.</p>
                    <p xml:id="d015l63" n="16" rend="16">Quant ill orent enzi [parlé et dit], Libiux outria voluntierz la volunté saint Donise.</p>
                    <p xml:id="d015l64" n="17" rend="17">Lors comincierent a ffaire une yglice en ll'eunor Nostre Seingnor Jhesu Crist si com
                    il le porent faire; ni adonques n'avoit egliçe ne moustier [a lla cristiene loi] en
                    lla chité de Pariz.</p>
                    <lb/>
                </div2>
                <div2 xml:id="d015c007">
                    <head>
                        <title>7.COMENT SAINT DENIS AMONESTOIT LI PUEPLE ET DIEX NOSTRE SIREZ FAISOIT POR LUI MAINT BIAUX MIRACLEX</title>
                        <abbr>$7</abbr>
                    </head>
                    <p xml:id="d015l65" n="1" rend="1">Quant elle fu faite et conplie, missire saint Deniz i mist clerz et proudomez, et sacra
                    li lieu et beneïst de lla sainte hordre, si com raizonz est et droiture.</p>
                    <p xml:id="d015l66" n="2" rend="2">E lla ne finoit il de inçengner et d’eztruier siauz qui lla repairoient des conmandemenz
                    et des evrez Nostre Seingnor Jhesu Crist.</p>
                    <p xml:id="d015l67" n="3" rend="3">Et Nostre Sire faizoit por llui si grant virtuz et si granz miraclez qu'il converttissoit
                    lez sarraisinz par pre[d]icationz et par evrez, si lieux ensseingnoit par hauz miracles
                    et demoustroit, s'il feisoi[en]t les evrez Nostre Seingnor, il seroient dingnez d'avoir
                    parmanauble vie.</p>
                    <p xml:id="d015l68" n="4" rend="4">Et Nostre Sire faisoit por llui tant biaus miracles que pluz se convertissoient il
                    par llez hautez evres qu'il veoient faire [que] par ssa predication.</p>
                    <p xml:id="d015l69" n="5" rend="5">Souventez foiz avenoit que lli evezque de lla loy sarraizine exmouvent li pueple tant
                    qu'il s'armoient por corre suz et por destruire ciauz qui avoit atornéz a ffoy et a
                    veray creance.</p>
                    <p xml:id="d015l70" n="6" rend="6">Et tantost com il v[e]oient saint Deniz, il li veoient tant rezplendissant, se lleur
                    cembloit de si grant clarité et de si grant lumiere, qu'il avoient perdue adonc leur
                    grant cruautéz, si gittoient juz leur armes, si lli chaoient as piés.</p>
                    <p xml:id="d015l71" n="7" rend="7">Et cil qi a ce estoient atornés [que] il ne lle voloient pas croire, par lla graise
                    dou Saint Experit avoient si grant peor qu'il ne ll'ousoient aproissmer, ainz s'enfuioient
                    et enssemant par mervoilluze mainiere se destornoient par devant lui.</p>
                    <p xml:id="d015l72" n="8" rend="8">Et li plusors des autres voloient estre cristien, si sse tornoient a lla loy Nostre
                    Seingnor et destruioient lez ydrez qu'il avoient par grant cost et par grant tr[a]va[u]z
                    faite, et si [ss’]ezlaissoient des perillez de leur ymagez por ce qu'il avoient trové
                    port de sa[lu et v]oie.</p>
                    <lb/>
                </div2>
                <div2 xml:id="d015c008">
                    <head>
                        <title>8.COMENT DOMISIEN, ENPEROR DE ROME, TRAMIST SEZ MESSAGNEZ POR FERE TORNER SAINT DENIZ A SSA LOY OU IL FUST DECOLLÉS</title>
                        <abbr>$8</abbr>
                    </head>
                    <p xml:id="d015l73" n="1" rend="1">Quant li diaubles, qui est annemiz de toutes bonez evres, vit qu'il avoit enzi perdu
                    li pueple qu'il avoit atorné et dou tout converti a ssa loy, il fu mout dolanz et plainz
                    de grant ire, si sse penssa coment il s'en porroit vengnier de ceus qui enzi le deztruioient.</p>
                    <p xml:id="d015l74" n="2" rend="2">En cil tenz estoit Domizien enpereor de Rome, qi aprés Noiron tint li·npire, cellui
                    qui saint Pierre cruisifia et saint Pol decolla si com vos avés oï conter et dire.</p>
                    <p xml:id="d015l75" n="3" rend="3">Celui Domizien fu conté et dit et seü par li engingnement dou diauble et de ces ministrez
                    que un home, qui ert enchantierez et plain de grant male aventure, estoit en lla terre
                    de France; et si estoit apelléz Denisez, si destruioit de quant qu'il pooit et savoit
                    lez templez de leur diex et la loy sarraizine.</p>
                    <p xml:id="d015l76" n="4" rend="4">Quant ce oï Domicienz, qui estoit plainz de toute fellonie et cruaux de toute cruauté,
                    il comand[a] par ssa grant rage et par ssa grant desverie que en quel que lleu que
                    cristienz fust trovéz par ces serjanz et par ses ministrez ou par autrez genz qui ssarraisinz
                    fust, qu'i fust contrai[nt] a ce qu'il sacrifiast a lleur diex et a lleur ymages qui
                    auroient, et que c’il ce ne voloit faire, que il fust ochiz par diversez poines et
                    par cruaus tormens.</p>
                    <p xml:id="d015l77" n="5" rend="5">En toutes les chitéz et en touz les chaistieux qui estoient par tout li siecle soumis
                    a ssa poesté, comanda il a sses prevost et fist bien faire assavoir que tuit cil qui
                    cristien se clamoient fuissent ochiz et destruiz par diverses mainieres des tormens.</p>
                    <p xml:id="d015l78" n="6" rend="6">Qant ce oïrent li tyrant et cil qui la loy cristiene haoient, il furent mout lié et
                    il ne reisoingnoient mie a faire ce que lli cruaux empereor comandoit par ssa grant
                    fellonie.</p>
                    <lb/>
                </div2>
                <div2 xml:id="d015c009">
                    <head>
                        <title>9.COMENT LI PREVOST DE RROME ENVOIA POR SAINT DENIS QU'IL AORAST SES YDLES, ET COMENT IL LI REZPONDI</title>
                        <abbr>$9</abbr>
                    </head>
                    <p xml:id="d015l79" n="1" rend="1">Adonc envoia Domisienz li·npereor de Rome un prevost en France, qui Fescemins estoit
                    apellés par nom, et fel estoit de trez grant cruauté et de grant fellonie, et de grant
                    torbes des gens [et] dez chevaliers et dez serjanz avec lui pour ce qu'il queïst tant
                    li saint home qui Denisez estoit apellés qu'il le trouva[st], et quant il l'eüst trové
                    si lle feïst sagrifier as diex par lle conmandement li·npereor; et c'il ce ne voloit
                    fairre, il le tormentaissent et peissaissent par cruaux tormenz et par douloruzes poines,
                    et aprés ce le feïssent morir de douloruze mort et ochire pour ce qu'il avoit deguerpie
                    sa grant richeçe et ses granz seingnoriez et lez loys romaines dellaiez.</p>
                    <p xml:id="d015l80" n="2" rend="2">Quant Fecemines li prevost ot entendu les conmandemenz li·npereor, il ala tant ou llui
                    et sa conpangnie par lla contree qu'il vindrent a Pariz.</p>
                    <p xml:id="d015l81" n="3" rend="3">Et la troverent il saint Deniz, qui convertissoit et creissoit la loy Nostre Seingnor
                    Jhesu Crist de quant qu'il pooit a ciaux qi ne creoient, et avec lui deus homez qui
                    mout estoient proudomes, et cez conpangnonz estoient Rusticum et Eleutherium, car li
                    saint home avoit li un hordené a evesque, ce est a dean, et l'autre a·ssediacre.</p>
                    <p xml:id="d015l82" n="4" rend="4">Sil ne llaisserent onquez saint Deniz q'il ne fuissent en ssa conpangnie, car il savoient
                    bien qu'il seroient conpangnon en parmanauble glorie.</p>
                    <p xml:id="d015l83" n="5" rend="5">Et por ce ne llez post onques despartir [ne dolors] ni martire ne autre choçe.</p>
                    <p xml:id="d015l84" n="6" rend="6">Quant Fesemes li prevost ot tant alé et ou lui sez ministrez qu'il vindrent a lla chité
                    de Pariz, et de toutez pars li vindrent lez novellez monssingnor saint Denis, qui preichoit
                    et faisoit deguerpir a sson pooir les sacrifices de [lor] diex a ciaux de lla contree.</p>
                    <p xml:id="d015l85" n="7" rend="7">E llors le fist querre a grant torbes [de ses] ministres, tant qu'il le troverent,
                    et si lle pristrent, et si lle baptirent et laidengnierent mout duremant.</p>
                    <p xml:id="d015l86" n="8" rend="8">Et si llierent avec lui s[i] conpangnon Rusticum et Euleutherium, si llez amenerent
                    devant li prevost Fesemien, qui estoit plainz de grant fellonie. Quant li prevost les
                    vit, il parlla a monzingnor saint Deniz par mout grant cruauté et si dist: «Et n'es
                    tu li exconmuniéz veillart qui est apellés Denises, qui ne dingnes faire sacrifices
                    a nos diex et qui despiz les conmandemenz de nos enpereors et de nos princes?»</p>
                    <p xml:id="d015l87" n="9" rend="9">Saint Denis li respondi et si dist: «Prevost, saichiez bien que vieil sui je de corz,
                    mais je sui touz noviaux et jeunes a lla foy sainte et a lla confeission Nostre Seingnor,
                    si ne ceisse onquez ne ne fine de lui at[r]aire par ma predication ciaux qui sont renouvellé
                    de ll’aigue dou saint baptisme.»</p>
                    <p xml:id="d015l88" n="10" rend="10">Li prevost li dist: «En quel dieu crois tu? Di lle moi sainz atarjance.»</p>
                    <p xml:id="d015l89" n="11" rend="11">Adonc respondi missire saint Denisez et si dui conpangnon Rusticum et Eleutherium a
                    une voiz, si distrent: «Ill apert bien que nos somes veraiz cristienz, puiz que nos
                    creons par cuer et regehissons par boche le Pere et li Filz et li Saint Experit, ce
                    est un Dieu, qui sirez est dou ciel et de lla terre et de toute creature, qui nés fu
                    de lla Virge, et mort et enssevelli et resuscités de mort a vie, et qui ssiet en lla
                    destre son Pere au ciel, dont il vendra jugier lez viz et lez mors et li siecles par
                    f[eu] por muer en miaux.»</p>
                    <p xml:id="d015l90" n="12" rend="12">Donc parlla li prevost, et si dist:</p>
                    <lb/>
                </div2>
                <div2 xml:id="d015c010">
                    <head>
                        <title>10.COMENT SAINT DENIS PARLLOIT AU PREVOST DE NOSTRE SEINGNOR JHESU CRRIST ET DE SA FOY</title>
                        <abbr>$10</abbr>
                    </head>
                    <p xml:id="d015l91" n="1" rend="1">«Or me di, veillard, qui ex de[creüz] par enzienité, se tu viauz obeïr as conmandemenz
                    de Domisienz li·npereor et tu viaux hounorer nos diex si com ill est raisonz et droiture?
                    Et se vos ne lle volés faire, [j]e [n]'estriv[e]rai ja plus contre voz parolez, mais
                    par grief tormenz et par doloreusez bateüres vos firai je morir.»</p>
                    <p xml:id="d015l92" n="2" rend="2">Auzi com li prevost et li saint home parlloient enzi en tel mainiere, une dame d’aute
                    lingnee, qui estoit apellee Largia par nom, vint au prevost a toute mout grant conpangnie
                    et si dist que Libiux, qui ssez barons estoit, si estoit deceüz [a] lla cristiane loy
                    par enchanteries.</p>
                    <p xml:id="d015l93" n="3" rend="3">Lors li comanda li prevost a querre et amoiner devant lui.</p>
                    <p xml:id="d015l94" n="4" rend="4">Et tantost com il le vit, il li comanda a trinchier la teste por ce q'il regehi qu'il
                    estoit cristien.</p>
                    <p xml:id="d015l95" n="5" rend="5">Et enzi s'enn ala Libiux li saint home par martire a lla vie parmanauble.</p>
                    <p xml:id="d015l96" n="6" rend="6">Et saint Deniz et ces conpangnonz furent livré as tyranz por martirer, et si furent
                    moine au luec qui lleur estoit estaubili et devizé a celle evre faire.</p>
                    <p xml:id="d015l97" n="7" rend="7">La despoillerent il monsingnor saint Deniz devant ses deus conpangnons, et si lle battirent
                    et derrompirent mout cruaumant devant iaux pour ce qu'il eüssent peor et si deguerpissent
                    la sainte foy et la sainte creance.</p>
                    <p xml:id="d015l98" n="8" rend="8">Maiz li saint champion Nostre Seingnor n'en furent onquez exbahy, ne il meizmes ne
                    fin[oi]t de [ses] conpangnonz amonester qu'il fuissent ferme et extauble en lla sainte
                    creance, et si disoit: <emph style="font-style:italic">{{Laudem Domine loquetur os
                    meum, et benedicat omnis nomen sanctum tuum;}}</emph> ce est a dire: «Ma boche parllera
                    et anontiera la parole Nostre Seingnor, et toute creature doivent beneoir son nom.»</p>
                    <p xml:id="d015l99" n="9" rend="9">«Et vos, miau biau frere, qui estes mi chier ami, pour ce que je sui dingnes de soufrir
                    les doulor[u]s tormenz de ce que je regehis son saintisme nom, vos pri je que vos ne
                    failliés pour ce que vos me veés ssoufrir doloruz tormenz et grief poines.</p>
                    <p xml:id="d015l100" n="10" rend="10">Car bien saichiéz que vos cuers en doivent mieuz estre armez par ceste assemple por
                    aler a lla voie de verité, et si oufrés vos c[o]rs haiteemant por amor Nostre Seingnor
                    Jhesu Crist [aus] poines [temporiex] s'elles vos sont jaméz apparoilliez.»</p>
                    <lb/>
                </div2>
                <div2 xml:id="d015c011">
                    <head>
                        <title>11.DOU MARTIRE  QUE LI SAINT MARTIRE DENIS  SOUFRI  ET  CEZ DEUS CONPANGNONS</title>
                        <abbr>$11</abbr>
                    </head>
                    <p xml:id="d015l101" n="1" rend="1">Adonc fist prendre li prevost les deus conpangnons monssingnor saint Denis, si llez
                    fist batre mout crueumant, et puis les fist enchaener des grosses chaenez et moitre
                    enz en lle parfont [d'une] chartre.</p>
                    <p xml:id="d015l102" n="2" rend="2">Et missire saint Deniz fist despoillier tout nuz et moitre sus un grail de fer, et
                    desoz avoit grant feu et grant flambe.</p>
                    <p xml:id="d015l103" n="3" rend="3">Et lors cominça li saint martir a chanter et dire: Ingnitum eloquium tuum Domine vehementer
                    et servus tuus dilexit illut. «Biau Sire Jhesu Crist, qui diz qant nos trespaisserons
                    par lli feu er par lles flambes ne nos nuiront nulle choçe, je te pri que tu [m]e
                    laissez ssormonter cist feu por exausier ta glorie et ton saintisme nom.»</p>
                    <p xml:id="d015l104" n="4" rend="4">Et lors li pristrent li tirant, si ll’osterent de sist torment, si lle gitterent et
                    abandonerent as cruelz beistes, a hors et [a] lionz qui estoient sourpris de grant
                    faim.</p>
                    <p xml:id="d015l105" n="5" rend="5">Quant li saint home les vit encontre lui venir, il fist contre elz li singne de lla
                    sainte crois, et puis regarda vers li chiel, si dist: «Biaux Sire Diex, qui tous tenz
                    es en une meizme puissance, je te pri que tu me gardes par ta grant misericorde auzi
                    com tu feïz Daniel dedenz la foisse des lyons.»</p>
                    <p xml:id="d015l106" n="6" rend="6">Atant parvindrent les beistes a llui, et tantost com ellez li aproichierent elles
                    se laisserent chaïr as piéz au zint home auzinc come priveez.</p>
                    <lb/>
                </div2>
                <div2 xml:id="d015c012">
                    <head>
                        <title>12. COMENT SAINT DENIS FU MIS AU FEU ET LI MIRACLE QUE AVINT, ET COMENT NOSTRRE SIRES APPARUT A LUI EN LA CHARTRE</title>
                        <abbr>$12</abbr>
                    </head>
                    <p xml:id="d015l107" n="1" rend="1">Quant ce virent li tormenteor qui lle tormentoient, il firent un grant feu fairre
                    et exprendre de toutes parties, puis si giterent enz monzingnor saint Denis, qui s’armoit
                    dou singne de lla veraiz crois par bone experançe.</p>
                    <p xml:id="d015l108" n="2" rend="2">Et la parlla il et si dist: «Biaux Sire Dieu Jhesu Crist, enzi ne me faudrés vos pas,
                    ainz m'arrosés [par] vostre sainte graiçe de lla rosee dou Saint Experit, et si estendiroiz
                    sist feu si qu'il ne moy fira maus ne grevançe.»</p>
                    <p xml:id="d015l109" n="3" rend="3">En ces choces, sez deus conpangnonz Rusticus et Elleuterius ploroient et soufroient
                    voluntiers de leur buen gré autiez poines et auties tormens pour Nostre Seingnor.</p>
                    <p xml:id="d015l110" n="4" rend="4">Lors fu li feus estainz ou saint Denisez estoit mis, et il enn eissi hors plus clers
                    et pluz resplendissant que finz hors qui est exmirés en fornaize.</p>
                    <p xml:id="d015l111" n="5" rend="5">Cil qui le tormentoient furent expris de grant ire pour ce qu'il ne lle pooient vaincre.</p>
                    <p xml:id="d015l112" n="6" rend="6">Lors li pristrent et le pendirent a un gibet pour ce qu'il le voloient ochire en tel
                    mainiere.</p>
                    <p xml:id="d015l113" n="7" rend="7">Et la cominça il anuntier la loy Jhesu Crist devant tous ciauz qui ll'esgardoient,
                    et la fu il longuemant tormentéz et travailliés, [mes] il ni morut mie. En lla parfin
                    le dezpendirent cil qui lle tormentoient.</p>
                    <p xml:id="d015l114" n="8" rend="8">Et lors fu il miz en une char[t]re avec ces deus conpangnonz et avec grant plainte
                    des cristiens qui estoient atorné a veraie creance.</p>
                    <p xml:id="d015l115" n="9" rend="9">En lla chartre ou li saint home avoient esté mis avint devant touz ceus qui lla estoient
                    que une lumiere dou chiel et une clarté si apparut si grant que onques si grant n'avoient
                    veüe.</p>
                    <p xml:id="d015l116" n="10" rend="10">Et en celle clarté desciendi Nostre Sires en lla chartre a mout belle conpangie d'angles
                    et de arcangeles, si prist le pain saint Denis qui devoit conmonier ceus qui en lla
                    chartre estoient, si lle dona a ssaint Denis et dist: «Mi chier amiz, prein ce pain,
                    et si saichez bien que je emplirai tout ton desir, car tu seras avec mon Pere au saint
                    ciel, et cil qui par toy seront converti a ma loy et ha ma creance seront sauvé en
                    mon rengne.</p>
                    <p xml:id="d015l117" n="11" rend="11">Or te mantien fermemant, car la memoire de toi sera en parmanauble loengne, et quant
                    que tu me proieras sera fait sainz atarjançe.»</p>
                    <lb/>
                </div2>
                <div2 xml:id="d015c013">
                    <head>
                        <title>13.COMENT SAINT  DENIS  ET  CES CONPANGNONS  FURENT  DECOLLÉS ET PRISTRENT LEUR MARTIRE</title>
                        <abbr>$13</abbr>
                    </head>
                    <p xml:id="d015l118" n="1" rend="1">Quant Nostre Sirez ot ce dit, si ss'en parti de lla chartre, si ot confermé li saint
                    home en grant virtus.</p>
                    <p xml:id="d015l119" n="2" rend="2">Et lez sarraisinz qui lla estoient, qui encor n'estoient atorné a veraie creance,
                    si s'en mervoillierent, car aissiéz enn avoient assemblé de fors la chartrre qui virent
                    la grant lumiere.</p>
                    <p xml:id="d015l120" n="3" rend="3">Et entre ciaux estoit Largia, la feme a Libe, li saint home qui devant avoit mort
                    receüe.</p>
                    <p xml:id="d015l121" n="4" rend="4">Quant cez choces furent avenuez, li tyrant, qui oïrent parller des haus miraclez,
                    pristrent les sainz homes, si lez mistrent hors de la chartre, si lles moinerent devant
                    li prevost et les presenterent.</p>
                    <p xml:id="d015l122" n="5" rend="5">Qant li prevost les vit, il parlla a ceus et si dist: «Se vos estiés sagnement consillié,
                    vos amenez mieus [vivre] que morir. Si esgardés les cors que vos avez souduiz par
                    vos enchantemens, que je ai fait ochire par [doloros] tormenz et par grief poines,
                    si com il apert bien encore a aus, car il ne ssont pas encore bien enfoÿ ni ne seront
                    ja a jor de ma vie. Et se vos volés l[or] maleurté enssivre, saichiéz que je vos firai
                    par dolorus tormens ochire.»</p>
                    <p xml:id="d015l123" n="6" rend="6">Quant missire saint Denis et si dui conpangnon, Rusticus et Eleuterius, oïrent enssi
                    parller li prevost, il respondirent et si distrent [qu'il voloient] miaus soufrir
                    les grans tormens qu'il leur [m]enaissoit a ffaire et resovre martire qu'il a ces
                    diex feïssent sacrifices.</p>
                    <p xml:id="d015l124" n="7" rend="7">Lors fist prandre siaus li prevost, si llez fist moiner en un leu ou il avoit maint
                    cristienz feit ochire.</p>
                    <p xml:id="d015l125" n="8" rend="8">Quant li saint homes le virent, si comincierent a lloer Nostre Seingnor, qui en parmanauble
                    glorie rent les desertes selonc ce que l’om les desert en ceste temporel vie.</p>
                    <p xml:id="d015l126" n="9" rend="9">Et lors les pristrent li tirant, si lles devestirent tous nus, si lles battirent et
                    tormenterent en plusor mainieres.</p>
                    <p xml:id="d015l127" n="10" rend="10">Et puiz les revestirent par lli coumandement li prevost, si llez moinerent forz de
                    lla chité a un haut leu la ou il leur estoit dit que l'en les decollast.</p>
                    <p xml:id="d015l128" n="11" rend="11">Qant il furent parvenu, et li tyrant leur comanderent qu'il s’engnenoillaissent por
                    aus decoller et por aus ochire, missire saint Denis tendi ses mainz vers li chiel
                    et si exgarda amont et si dist: «Biaux Sire Diex, qui me creas et formas par ta sainte
                    graize, qui m'as ensseingnié et apris de ta sapience et de ta doutrine et que m’as
                    conforté tous tens par ta douce misericorde, ge te rent graicez a toi de toutez les
                    chocez que tu m'as faites et deviseez et de ce que tu m'as visité [et] que tu m'as
                    apellé a venir en ta glorie que je ai grant tens desiré.</p>
                    <p xml:id="d015l129" n="12" rend="12">Biaux Sire, je te pri que tu me rezoives enssemble [o] tes sers qui si sont av[eu]ques
                    moy par lla corone dez martirez. Et touz ciauz qui te reqeriront aiie par [n]os si
                    com tu n[os a]s en convenant leur aempliz leur deziriés et leur aides. Car tu es Sirez
                    avec li Pere et li Filz et li Saint Experit el sieg[l]es des sieg[l]es.»</p>
                    <p xml:id="d015l130" n="13" rend="13">Donc rezpondirent si dui conpangnon Rusticuz et Eleutherius et cil qui cristien estoient,
                    et plusors païenz qui tout dolant et tout plaingnant si com il lez ouoient: «Amen».</p>
                    <p xml:id="d015l131" n="14" rend="14">Lors s'anginoillerent et tendirent leur coux as tyranz qui decoller lez devoient.</p>
                    <p xml:id="d015l132" n="15" rend="15">Et sil les decollerent par lle conmandement au prevost de coingneez mautaillanz et
                    toutes loscheez.</p>
                    <lb/>
                </div2>
                <div2 xml:id="d015c014">
                    <head>
                        <title>14.DES MIRACLES QUE NOSTRE SIRES FIST POR LLES CORS DES SAINZ MARTIRES, ESSI COM VOZ OÏRÉZ</title>
                        <abbr>$14</abbr>
                    </head>
                    <p xml:id="d015l133" n="1" rend="1">Ensint furent les corz martirés en terrez por lla loi Nostre Seingnor que il anuntioient
                    et exaussoient, et les armes en furent porteez au chiel en lla conpangnie dez anglez.</p>
                    <p xml:id="d015l134" n="2" rend="2">La ou leur chief estoient trinchié, il sembloit a ssiaux qui la estoient que leur
                    lengue re[ge]hissent et loassent Nostre Seingnor por lla grant amor qu'il avoient
                    a llui eüe.</p>
                    <p xml:id="d015l135" n="3" rend="3">Et la jurent il longnemant, qu'il ne troverent qui llez ensevellist ni enfoïst ne
                    meïst en terre.</p>
                    <p xml:id="d015l136" n="4" rend="4">Mais un biau miracle avint par lla volunté et par lla virtu Nostre Seingnor, la ou
                    li troi martir gisoient, car Nostre Sire voloit demoustrer les merites et les desertes
                    monssingnor saint Deniz: la ou sil estoient entor li cors assemblez, un[e] grans [pa]ors
                    les prist, car une granz clarités et une grant lumiere desciendi vers li chiel, si
                    que tuit cil qui la estoient rezplendissoient de lla trez grant clarité.</p>
                    <p xml:id="d015l137" n="5" rend="5">Et le cors saint Deniz se leva tout droit sor sez piés, si prist entre sez saintez
                    mainz son chief qui estoit trinchiéz desoz les [l]evres, si ss'en cominça a aler [a]tout,
                    portant [devant] son piz a braiz [est]endus son chief tres le mont de Monmartre, la
                    ou il a[v]oit esté decollés, jusque au luec ou il se repose ore par lla volunté de
                    Dieu.</p>
                    <p xml:id="d015l138" n="6" rend="6">Et si ala a prés deus liues, et la ou il s'enn aloit plusors gens le sivoient, et
                    si avoit grant compangnie des angles qui chantoient si que hom les pooit entendre:
                    <emph style="font-style:italic">{{Gloria tibi Domine}}</emph>, et sovent disoient:
                    Alleluia! Quant ce virent et oïrent plusors gens, si sse convertirent et crurent e•Nostre
                    Seingnor.</p>
                    <p xml:id="d015l139" n="7" rend="7">Et cil qui [ni] voloient croire estoient expauent[é] de grant peor, si ss'en fuioient.</p>
                    <p xml:id="d015l140" n="8" rend="8">Et enzi demoustra Nostre Sire que lli saint home, qui avoit souffert en terre tant
                    por lui des poines et des tormenz, estoit venuz a lla conpangnie des angles.</p>
                    <p xml:id="d015l141" n="9" rend="9">Et se fu belle miracle que li cors, que estoit sainz arme, ala si grant expaise de
                    voie aussint com s'il fust en vie.</p>
                    <p xml:id="d015l142" n="10" rend="10">Mes encore fu[st] ce merveille, ce ne fu mie grief choce a Nostre Seingnor a ffaire,
                    car auzint com il l'avoit fait de poudre et de terre le pooit il fairre aler par ssa
                    puissance.</p>
                    <lb/>
                </div2>
                <div2 xml:id="d015c015">
                    <head>
                        <title>15.ENCORE DES MIRACLES DOU SAINT MARTIREZ QUE DEEX FIST POR AUX</title>
                        <abbr>$15</abbr>
                    </head>
                    <p xml:id="d015l143" n="1" rend="1">Quant Largia vit celui miracle, elle cominça a haute voiz a crier et a dire qu'elle
                    estoit cristiene.</p>
                    <p xml:id="d015l144" n="2" rend="2">Lors la pristrent li tyrant, si ll'ochistrent, et enssi fu la dame batiçiee en sson
                    sanc pour l'amor Nostre Seingnor Jhesu Crist.</p>
                    <p xml:id="d015l145" n="3" rend="3">E Jubiuz son fllz, que elle avoit eü de son baron, fu puiz batticiéz quant il revint
                    de Rome ou il avoit .II. anz esté por llez mainz saint Maçé qui fu tierz evesquez
                    de Pariz aprés monzingnor saint Denis.</p>
                    <p xml:id="d015l146" n="4" rend="4">Quant li tirant et la grant conpangnie des sarraisinz orent oï conter et dire les
                    grans miracles qu'estoient avenuez, il cr[emi]rent que cil qi estoient converti et
                    ciascun jor se convertissoient ne preïssent [les cors] dez conpangnonz monzingnor
                    saint Deniz qui encor gisoient la ou il avoient esté martiré por enfoïr et por avoir
                    d'auz aïe.</p>
                    <p xml:id="d015l147" n="5" rend="5">Si se conseillerent et propensserent qu'il gitteroient les cors de zaus en lla parfonde
                    aigue de Saine por afonder et por perdre, si q'il ne fuissent jaméz trovéz.</p>
                    <p xml:id="d015l148" n="6" rend="6">Mais Nostre Sirez, qui n'oublie paz ceus qui lle servent, ne lle voust mie se soufrir,
                    ainz atornna l'affaire enn autre mainiere.</p>
                    <p xml:id="d015l149" n="7" rend="7">Car une dame qui demoroit sor la rive desor Saine, Catule estoit appellee, encore
                    ne fust elle cristiene elle avoit esperance d[e ven]ir au zint baptisme par llez assemplez
                    d[es] sain[z] [martyrs].</p>
                    <lb/>
                </div2>
                <div2 xml:id="d015c016">
                    <head>
                        <title>16.COMENT   CATULE   LA   BONE   DAME REPOUST   LES   CORS   DEZ   SAINZ MARTIREZ</title>
                        <abbr>$16</abbr>
                    </head>
                    <p xml:id="d015l150" n="1" rend="1">Celle dame rova avec lui mangnier ciaux qui llez cors dez sainz martirez devoient
                    destruire.</p>
                    <p xml:id="d015l151" n="2" rend="2">Et entresque qu'il menjoient, elle parlla a ssa maiznee et si lleur dist qu'il preïssent
                    les corz tout coiemant et si llé reponissent desoz une pierre.</p>
                    <p xml:id="d015l152" n="3" rend="3">Quant vint a lla nuit et sil s’en furent departi de lla dame qui les cors devoient
                    gitter en Ssaine, elle les fist prendre et si lles en fist porter usque la ou li cors
                    missire saint Denis gisoit, et la les enssevelli et enffoÿ a issi grant hounor com
                    elle puet faire pour llez sarraizins qui ahoient les cristienz et gatoient.</p>
                    <p xml:id="d015l153" n="4" rend="4">Et bien saichiés que lla terre ou li cors saint Denis avoit geü fu si chargie de blee
                    que paroit bien qu'elle avoit receüe [le benefice] del servize [que ele avoit fait]
                    et la merite.</p>
                    <p xml:id="d015l154" n="5" rend="5">La dame, que en grant veneration tenoit les sainz martirez, tantost come elle voit
                    que lla cristienté monteplioit et exauzoit et elle vit que lla loy des sarraizins
                    aloit allaischant, elle prist prestre et clers et sainz homes, si lles moina au leu
                    ou li saint martir gisoient, si lleur fist biauz serqueil faire.</p>
                    <p xml:id="d015l155" n="6" rend="6">Et si rretindrent la vesteüre monsingnor saint Denis, sa cotte et sa haire et ses
                    chausez, et la chaisuble saint Rustique et la dalmatique saint Eleuthere; ce pristre[nt]
                    et lez garderent come saintez reliquez, et jusque a hui sist jor sont elles servies
                    et hounoreez.</p>
                    <lb/>
                </div2>
                <div2 xml:id="d015c017">
                    <head>
                        <title>17.COMENT FU ESTAUBILIE L'IGLICE SAINT DENIZ ET CE QUE ORE I EST</title>
                        <abbr>$17</abbr>
                    </head>
                    <p xml:id="d015l156" n="1" rend="1">Donc se fist la sainte dame baptiçier et regenerer en saint fons en lle nom li Pere
                    et li Filz et li Saint Experit.</p>
                    <p xml:id="d015l157" n="2" rend="2">Et qant qu'elle puet avoir dona elle tot a Nostre Seingnor [et a] ssez sainz martires
                    et si mist garde tant com elle vesqui.</p>
                    <p xml:id="d015l158" n="3" rend="3">Aussinc demora la dame en ceste vie en bone conffeission tant qu'elle se departi de
                    cist siecle, et fu l'arme de li portee en parmanauble glorie.</p>
                    <p xml:id="d015l159" n="4" rend="4">Aprés grant tens que lla cristienté crut et exaussa, li cristien firent et estaubili[r]ent
                    desor monssingnor saint Denise une mout belle yglice qui fu faite en ll’ounor Nostre
                    Seingnor Jhesu Crist por grant cost [et par grant] despens.</p>
                    <p xml:id="d015l160" n="5" rend="5">Et la sont avenuez par auz maint biaux miracles, tant qu'il n'est home qui lle peüst
                    dire, car en celle leu estoient li enfermez touz geriz de quel que onques enfirmitéz
                    il requiroient aïe.</p>
                    <p xml:id="d015l161" n="6" rend="6">Et il furent martiré en lle mont que est de fors la chité de Pariz, que lli Françoiz
                    soloient devant apeller Mercurie, et ore est appelléz por llez sainz martirez Mont
                    Martre, ce est a dire «l[i M]ons des Martirez».</p>
                    <p xml:id="d015l162" n="7" rend="7">Et leur paissionz est celebree a .VII. [ydles] de octobre, car a cil jor reçurent
                    li martire l'an de ll'incharnation Jhesu Crist nonante et sis ans [et] de sa paission
                    .LXIIII., et en l'age de monsingnor saint Denis .IIIIXX., anz et .x.; et Domitienz
                    li fel enpereor estoit hoir .XVI. anz de son enpire [en] lla chité de Rome, et Nostre
                    Sire Jhesu Crist rengnoit, qi vit et rengne par toz les sieclez des siecles. Amen.</p>
                    <lb/>
                </div2>
            </div1>
            <div1 xml:id="d016" type="section">
                <head>
                    <title>16</title>
                    <abbr>16</abbr>
                </head>
                <div2 xml:id="d016c001">
                    <head>
                        <title>1. CE EST LA VIE SAINT COSME ET SAINT DAMIEN</title>
                        <abbr>$1</abbr>
                    </head>
                    <p xml:id="d016l1" n="1" rend="1">Cil qui cristien sont et Nostre Sire aiment et croient veulent voluntierz oïr et entendre
                    les parolez et le evrez qui de lui sont et vienent, et meismemant les vies et les paissionz
                    des sainz martires, car il soufrirent granz tormenz et cruel poines por parvenir a lla
                    parmanauble vie, en lla glorie ou chascun cristien dovroit traire et entendre.</p>
                    <p xml:id="d016l2" n="2" rend="2">Pour ce vos veil je conter et dire la vie et la paission as deuz freres qui mout furent
                    proudomes, si com vos le porroiz oïr se vos volés entendre.</p>
                    <p xml:id="d016l3" n="3" rend="3">Et qui ne veut li bien oïr, de ceste conte si ss'en doit partir et ailleur querre folie,
                    car en lle conte n'est il mie.</p>
                    <lb/>
                </div2>
                <div2 xml:id="d016c002">
                    <head>
                        <title>2.CI OÏRÉZ LA VIE AS DEUS FREREZ ET COMENT IL ESTOIENT AMIZ NOSTRE SIRE</title>
                        <abbr>$2</abbr>
                    </head>
                    <p xml:id="d016l4" n="1" rend="1">Au tens que Diodecius et Maximiens estoient enpereor de Rome et leur seingnorie et leur
                    poestéz estoit par plusors terrez expandue, en lla cité d'Egee avoit une feme, si cremeit
                    Nostre Seingnor Dieu et amoit.</p>
                    <p xml:id="d016l5" n="2" rend="2">Celle dame estoit Chodatire apellé, et tous les jors de sa vie fu en bones evres et
                    servi Nostre Seingnor.</p>
                    <p xml:id="d016l6" n="3" rend="3">Tant qu'il avint un jor, si come Nostre Sires le voust, que elle enssainta de son baron,
                    si [ala tant] por sis mois et sis jors si com Nostre Sire le voust, si coucha et si
                    ot deus enfans en un lit, qui furent mout biaus et de grant biauté et mout moinerent
                    sainte vie.</p>
                    <p xml:id="d016l7" n="4" rend="4">La dame les fist batiçier, si fu li uns apellé Cosme et li autre Damien.</p>
                    <p xml:id="d016l8" n="5" rend="5">Quant il furent tel qu'il porent venir a ll'escole, la dame les fist aprendre et enssengnier
                    de ll’art de clerigie.</p>
                    <p xml:id="d016l9" n="6" rend="6">Et li enffant, qui furent de grant engning, cominzierent a devenir de grant sciensse,
                    si apristrent l'art de medichine par lla graiçe dou Saint Experit.</p>
                    <p xml:id="d016l10" n="7" rend="7">Et tant i estoient sage et si grant graice l'avoit Nostre Sire doné q'il garrissoient
                    les homes et les femes de toutes enfirmités, ne mie tant soulemant les homes ni lles
                    femes, mais les beistez mues, et ens en lle nom Nostre Seingnor Jhesu Crist rendoi[en]t
                    as avvougles leur veüez et as clops leur droit aleüres et as sors leur oïez, et as
                    mahangniés restouroient leur menbrez, et les diaubles chaissoient hors des humainz
                    corz.</p>
                    <p xml:id="d016l11" n="8" rend="8">Auzi socoroient il et aidoient par lla graiçe dou Saint Experit tous les enfermes et
                    touz les malades qui a auz venoient.</p>
                    <p xml:id="d016l12" n="9" rend="9">Et la ou il faisoient ces evres, ne de povre ne de riche ne voloient il rienz prendre,
                    ainz gardoient li conmandement Nostre Seingnor qi dist: «Ce que vos avés receü, bonement
                    le donés.»</p>
                    <lb/>
                </div2>
                <div2 xml:id="d016c003">
                    <head>
                        <title>3.COMENT SAINT COSME ET SAINT DAMIEN GARIRENT UNE FEME</title>
                        <abbr>$3</abbr>
                    </head>
                    <p xml:id="d016l13" n="1" rend="1">En cel tenz estoit une dame qui Paliede estoit apellee.</p>
                    <p xml:id="d016l14" n="2" rend="2">Celle avoit une enfirmité grant pour coy elle avoit tout son avoir despendu et doné
                    as mirez.</p>
                    <p xml:id="d016l15" n="3" rend="3">Mais ne lle valoit nulle choçe, car por iaux ne pooit elle estre sainee.</p>
                    <p xml:id="d016l16" n="4" rend="4">Quant elle entendi et sot les novelles de saint Coisme et de sain Damien qui llez enfirmitéz
                    garissoi[en]t et sanoi[en]t par lla graiçe Nostre Seingnor Jhesu Crist, elle ne fina
                    onquez tant qu'elle fu usque a iauz venue.</p>
                    <p xml:id="d016l17" n="5" rend="5">Et tantost leur chaÿ as piés, si lleur proia mout doucemant qu'il li donaissent sainté
                    de sa maladie.</p>
                    <lb/>
                </div2>
                <div2 xml:id="d016c004">
                    <head>
                        <title>4.ENCORE DE LLA DAME</title>
                        <abbr>$4</abbr>
                    </head>
                    <p xml:id="d016l18" n="1" rend="1">Quant li saint home l’oïrent, il demanderent de sa foy et de sa greanze.</p>
                    <p xml:id="d016l19" n="23" rend="23">Et tantost com il sorent qu'elle creoit en Nostre Seingnor, il la garirent et curerent
                    sainz attarjançe. Qant la dame vit qu'elle estoit curee et garie, elle sot bien que
                    Nostre Sire l'avoit par auz curee, si cominça graicez et loengnez a rrendre a Nostre
                    Seingnor que ssi grant graiçe et si grant virtu leur avoit donee.</p>
                    <p xml:id="d016l20" n="4" rend="4">Et quant elle sot qu'il ne prendroient de povre ni de riche [nule rien], elle tout
                    coiemant ala a ssaint Damien et si ll’oufri a doner ne ssai quel don qu’elle avoit
                    aporté; maiz il ne lle voust resovre en nulle mainiere.</p>
                    <p xml:id="d016l21" n="5" rend="5">Et la dame se laissa cheoir as piéz, si lle cominça a conjurer sur li nom Nostre Seingnor
                    Jhesu Crist et sur llez hauz sagremenz, tant que saint Damien prist ce qu'elle li voust
                    doner: pour ce qu'elle l'avoit conjuré de si haut sairemant ne ll’ousa il excondire.</p>
                    <p xml:id="d016l22" n="6" rend="6">Quant saint Coisme le sot, il fu mout dolant de grant mainiere, si comanda que jaméz
                    li cors de son frere ne fust avec lui enssevelliz ni enfoïz.</p>
                    <p xml:id="d016l23" n="7" rend="7">En celle nuit s’apparut Nostre Sire a ssaint Coisme et si dist: «Por coi as tu enzi
                    parllé [encontre] Damien ton frere dou don que lla feme li dona? Il ne lle prist mie
                    pour loier ne pour deserte, mais pour ce qu’elle l'avoit tant conjuré sor mon nom.»</p>
                    <lb/>
                </div2>
                <div2 xml:id="d016c005">
                    <head>
                        <title>5.DES MIRACLES QUE SAINT COISME ET SAINT DAMIEN FIRENT</title>
                        <abbr>$5</abbr>
                    </head>
                    <p xml:id="d016l24" n="1" rend="1">Aprés ce Nostre Sirez se departi de saint Coisme, qui rrepairé fu a saint Damien son
                    frere.</p>
                    <p xml:id="d016l25" n="2" rend="2">Un jor avint qu'il troverent un chamiaux qui por ll’art dou diauble estoit bleichiés
                    mout duremant, tant qu'il en iert ja afollé, se croi.</p>
                    <p xml:id="d016l26" n="3" rend="3">Quant li saint home le virent, ill orent pitié de lla beiste mue, si appelleront tant
                    la misericordie Nostre Seingnor qe lla beiste se departi d’aux toute saine.</p>
                    <p xml:id="d016l27" n="4" rend="4">Adonc vint un banz et une persecutionz sor llez cristiens par Maximienz et Diodecienz
                    qui enpereor estoient de Rome; et se [fu] fait [si com je cuit] por exauxier la vie
                    dez saïnz homez que Nostre Sire voloit exauxier por martire.</p>
                    <p xml:id="d016l28" n="5" rend="5">Lorz estoit Lisias conzilliers de lla chité d'Egee ou li dui saint martir demoroient
                    et arrestoient.</p>
                    <p xml:id="d016l29" n="6" rend="6">Et la vindrent a lui [s]i serjant et si ministre et plusors païens de lla païene loy,
                    qui lli conterent et distrent la vie de saint Cosme et de saint Damien, et qu'il estoient
                    cristienz, que li dieu qu'il apelloient garissoit por aux tous les enfermez et les
                    malades qui la venoient, [et] faisoient por aus maint autre grant mervoille si que
                    cil qui lles veoient deguerpissoient la leur creance.</p>
                    <p xml:id="d016l30" n="7" rend="7">Quant li prevost oï cez paroles dire, il envoia ne ssai qanz de sa maiznee par llez
                    sainz homes prandre et tenir, que nulle choçe mezfaite n'avoient.</p>
                    <p xml:id="d016l31" n="8" rend="8">Quant cil les horent priz, si llez amoinerent devant li prevost, qi mout estoit fel.</p>
                    <p xml:id="d016l32" n="9" rend="9">Et tantost com il les vit, il parlla et si dist: «Por coy alés vos as chitéz et az
                    villez sermonant et parllant por faire as gens deguerpir nostre loy et moitre a nnoiant?
                    Saichiéz pour voir, se vos ne laissiéz ce a ffaire et vos n’aenpliéz mes conmandemens,
                    je firai vos cors finer par grief tormenz.</p>
                    <p xml:id="d016l33" n="10" rend="10">Mais ditez moy primier dont vos estez et de quel contree, et coment vos estes apellés
                    par voz nonz, et quelez evres vos moine.»</p>
                    <lb/>
                </div2>
                <div2 xml:id="d016c006">
                    <head>
                        <title>6.COMENT  SAINT  COISME  ET  SAINT DAMIEN  PARLLOIENT AU PREVOST D'EGEE</title>
                        <abbr>$6</abbr>
                    </head>
                    <p xml:id="d016l34" n="1" rend="1">Li sains martires respondirent: «Se tu veuz savoir de quel contree nos somes, nos te
                    disomes que nos somes nés d'Arabe. Et se tu veus nos nons savoir, saichies que je sui
                    apelléz Cosme et mes freres Damien. Et saichiez que nos somez cristienz et nés de grant
                    lingnagne, et si avons encore trois frerez dont je te dirai les nons se tu les veus
                    oïr.»</p>
                    <p xml:id="d016l35" n="2" rend="2">Et li prevost li dist: «Or lle me ditez donc sainz mensongne!»</p>
                    <p xml:id="d016l36" n="3" rend="3">Saint Coisme li rezpondi: «L'uns a nom Anthimes et li autres Legenties et li tierz
                    Euprepez.»</p>
                    <p xml:id="d016l37" n="4" rend="4">Li prevost dist: «Feitez les moi venir.»</p>
                    <p xml:id="d016l38" n="5" rend="5">Lors s'enn alerent li saint home la ou leur freres estoient.</p>
                    <p xml:id="d016l39" n="6" rend="6">Et li serjant au prevost alerent avec auz, si amoinerent les frerez au prevost, qui
                    parlla a aux et si lleur dist: «Or faites ce qu'il vos convient faire, si ssacrifiéz
                    a nos diex si com ill est raison et droiture. Et se vos ce ne volez faire, je vos firai
                    soufrir tant dez tormenz et de doulorousez poines que voz renoierois Jhesu Crist que
                    voz reclaiméz et ahoréz.»</p>
                    <p xml:id="d016l40" n="7" rend="7">Et li saint martir rezpondirent: «Noz desprisonz tous [tes] tormenz, car noz ne [lé]
                    cremonz. Mais fais qanque tu puez, car nos ne doutonz tez minaicez. Et bien saichiez
                    que nos ne poons pas apeller diex tez ymagez, qui sont [s]ordes et avugleez et faites
                    d'[a]rai[n] et de pierre.»</p>
                    <lb/>
                </div2>
                <div2 xml:id="d016c007">
                    <head>
                        <title>7.COMENT LI SAINT COSME ET SAINT DAMIEN FURENT LIVRÉZ A MARTIRE PAR LL[E] CONMANDEMANT AU PREVOST, ET DES MIRACLEZ QUE DIEX FIST POR AUZ</title>
                        <abbr>$7</abbr>
                    </head>
                    <p xml:id="d016l41" n="1" rend="1">Quant ce oï li prevost, il fu plain de mautalant, si llez conmanda a prendre et a desvestir
                    et a batre et a tormenter mout cruelmant.</p>
                    <p xml:id="d016l42" n="2" rend="2">Et en ce que hom lez tormentoit, li saint martir disoient: <emph style="font-style:italic">{{Domine
                    refugium factus es nobiz a generatione in generationez.}}</emph></p>
                    <p xml:id="d016l43" n="3" rend="3">Priusquam montes fierent aut formarentur terra et orbis a seculo et in seculum tu es
                    Deus. «Biaux Sire, entent la proiere de tes sers, si nnos desllie des lais au diauble
                    et des mainz Lisias li prevost, son filz. Car nos avons en toy fiance, et tu es glorius
                    Sire par tout lez sieclez dez sieclez.»</p>
                    <p xml:id="d016l44" n="4" rend="4">Et ahorent et prient li saint home verz Nostre Seingnor.</p>
                    <p xml:id="d016l45" n="5" rend="5">Et Nostre Sire lez aidoit et se[c]oroit si qu'il n'avoient maux ne doulor, et si disoient
                    au prevost: «Se tu as plus grief tormenz ni pluz divers que tu nos a fait soufrir,
                    fai le noz avant venir, si voiras qu'il ne nos puet grever ni nuire, par ce que Nostre
                    Seingnor Jhesu Crist nos voille aidier et secorre.»</p>
                    <p xml:id="d016l46" n="6" rend="6">Li prevost dist: «Je vos cuidoie tant moiner par petit tormenz que vos retornnissiéz
                    a noz diex. Maiz si come il me semble, encor voz tornéz vos a vos tormenz et a voz
                    grans felloniez, si ne voléz faire saicrifiçe ne volés [aemplir] les conmandeme[n]z
                    as empereors. Pour ce comant je que l'on vos gitte en lla mer tous lïéz, si voir[ai]
                    comant vos porrois exchamper por vos enchanteriez.»</p>
                    <p xml:id="d016l47" n="7" rend="7">Li saint martires distrent: «Prevost, ore atent un petit, s[i] voiras la glorie Nostre
                    Seingnor qui en nos sera demoustree devant toi.»</p>
                    <p xml:id="d016l48" n="8" rend="8">Donc furent lïé enzi com li prevost li avoit comandé et menez vers la mer por auz gitter
                    enz.</p>
                    <p xml:id="d016l49" n="9" rend="9">Et la ou il enn aloient, il auroient Nostre Seingnor et si disoient: [In via] testimoniorum
                    [t]uorum del[e]ctati sumus Domine sicut in omnibuz divitiis propter nomen tuum Domine,
                    et autres vers plusors dou sautire, tant qu'il vindrent en une roche, enn aut leu,
                    et [l’]avallee estoit desoz grant et orrible.</p>
                    <p xml:id="d016l50" n="10" rend="10">Donc lez pristrent li tirant qui estoient serjant au fellon prevost, si llez enpeindrent
                    enz de toute leur force et lez gitterent en ll’aigue, qui mout estoit parfonde.</p>
                    <p xml:id="d016l51" n="11" rend="11">Et tantost furent aparoilliéz li anglez Nostre Seingnor, qui lleur dezrompirent leur
                    lienz et lez chaenes dont il estoient enchaenéz et lïés, si lles gitt[erent] hors de
                    lla mer qui onques n'i orent bleicheüre, voiant tous tiaux qui gité les avoient.</p>
                    <p xml:id="d016l52" n="12" rend="12">Qant sil lez virent sauvés en tel mainiere, il corrurent au prevost, si lli conterent
                    et distrent les granz mervoillez q'il avoient veüez.</p>
                    <p xml:id="d016l53" n="13" rend="13">Quant li prevost l'oÿ, il se mervoilla de grant mainiere, si comanda que hom lez remoinast
                    devant lui.</p>
                    <p xml:id="d016l54" n="14" rend="14">Et quant il furent a llui venuz, il parlla a auz, si lleur dist: «Par mies grans diex,
                    vos m'avéz vaincu par voz grans enchantemenz, car nuz tormenz que je voz faize ne vos
                    puist vaincre. Or me enssengnéz vos enchantemenz, [et] je voz enssivrai et serai conpangnonz
                    a vos evrez.»</p>
                    <lb/>
                </div2>
                <div2 xml:id="d016c008">
                    <head>
                        <title>8.CI OÏRÉS D'UN MIRACLE QUE AVINT AU PREVOST ET COMENT IL EN FU [DE]LIVRÉS PAR LLA PROIERE AS DEUS SAINZ</title>
                        <abbr>$8</abbr>
                    </head>
                    <p xml:id="d016l55" n="1" rend="1">Saint Coisme et saint Damien rezpondirent: «Noz ne ssavons rienz des enchanteme[n]z,
                    ainz somez cristien en le nom Jhesu Crist et menomez a nnoiant toutez lez virtuz des
                    enchanteorz. Et se tu veus estre cristienz, tu vo[i]raz la grant virtu Jhesu Crist.»</p>
                    <p xml:id="d016l56" n="2" rend="2">Li prevost dist: «En lle nom nostre dieu Apolin vos enssivrai je de voz evrez et de
                    creance.»</p>
                    <p xml:id="d016l57" n="3" rend="3">Et tantost com il dist celle parole, vindrent deuz diaublez, si lle comincierent a
                    batre et a ferir et a tormenter mout duremant.</p>
                    <p xml:id="d016l58" n="4" rend="4">Et en ce qu'il le tormentoient, li prevost cominça a crier et a dire: «O! vos, chevalierz
                    Jhesu Crist, je voz pri que voz priéz vostre dieu que je puisse estre dellivré de sez
                    diaublez qui me tormentent et travaillent.»</p>
                    <p xml:id="d016l59" n="5" rend="5">Donc proia missire saint Damien Nostrre Seingnor entre lui et saint Cozme que lli diauble
                    ne tormentassent pluz li prevost ni travaillassent. Lorz s'en partirent li diauble
                    et fuirent par lla proiere des saint homes.</p>
                    <p xml:id="d016l60" n="6" rend="6">Donc parlla li prevost et si dist: «Seingnorz, or poés veoir coment nos diex avoient
                    grant desdaing que je les voloie deguerpir et laissier.»</p>
                    <p xml:id="d016l61" n="7" rend="7">Lors li respondirent et si distrent: «Chienz desvé, tu ne conois mie la tres grant
                    douçor que Nostre Sirez t’a demoustree, ainz te tienz encore en ta mauvaise error et
                    en ta mauveise creance, si que tu nomez tez diex, qui sont ymagez sordes et mues, et
                    si ne nomes pas ne ni apelles Dieu, li tout puissant Pere.</p>
                    <p xml:id="d016l62" n="8" rend="8">Reçoif ton entendiment miaux que tu ne ll'as fait, et si reconoiz Dieu, li Pere tout
                    puissant qui t'a doné vie, et si n’aiez pas fiance en tes ymages, qui sont faitez de
                    main d'ome.»</p>
                    <lb/>
                </div2>
                <div2 xml:id="d016c009">
                    <head>
                        <title>9.COMENT LI PREVOST COMANDA QUE LLEZ DEUS MARTIRES FUISSENT MIZ EN CHARTRE</title>
                        <abbr>$9</abbr>
                    </head>
                    <p xml:id="d016l63" n="1" rend="1">Quant li prevost oï cez parolez, il fu mout dolanz et mout corruichiés, si respondi
                    par grant dezverie et si dist: «Je ne ssoufrirai mie pluz que vos blaizmés noz diex
                    ne que vos me ditez outragne, ainz aemplirai en vos les conmandemenz de nos enpereors
                    si com il l'ont comandé par trestoutes terrez.»</p>
                    <p xml:id="d016l64" n="2" rend="2">Lors qu'ill ont ce dit, il les comanda a moitre en prizon en une chartre des que a
                    tant qu'il avroit porpenssé par quel mainiere il lez porroit destruire.</p>
                    <p xml:id="d016l65" n="3" rend="3">Et la ou il menoient li saint martirez, il ne cheissoient de loengnes faire a Nostre
                    Seingnor et de dire: <emph style="font-style:italic">{{Cantate Domino canticum novum
                    qui mirabilia fecit [nobiscum]. Salvavit nos [dextera] sua et brachio sancto suo.}}</emph>
                    Ce disoient il et plusors autres vers qui sont fait a [la] lloengne Jhesu Crist, tant
                    que lla nuit fu passee en lla chartre ou il estoient.</p>
                    <p xml:id="d016l66" n="4" rend="4">Et quant li jors fu venuz, li prevost comanda que hom les raimonast devant lui. Et
                    quant li ministre vindrent a lla chartre ou il estoient, si lles en giterent, et lez
                    sains homez comincierent a dire: Da nobis Domine auxilium de tribulatione et vana salus
                    hominis. In Deo faci[e]mus virtut[e]m. Et ipse ad nichilum deducet tribulantes nos.</p>
                    <p xml:id="d016l67" n="5" rend="5">Entretant qu'il disoient ce, si parvindrent devant li prevost, qui llez reisona en
                    tel mainiere: «Biauz seingnorz, avéz vos porpenssé dedenz voz cuerz se voz serez longnemant
                    en lla desverie que vos avés maintenue?»</p>
                    <p xml:id="d016l68" n="6" rend="6">Lez martirez rezpondirent et si distrent: «Tres fel prevost, qui és toute verité et
                    toute droiture, noz t'avons dit et disonz bien que nos somez cristienz et ja ne rrelinqironz
                    Dieu, qui nos fist quant nos n'esteonz mie, [ne ne poons nomer] ne aurer maiz tez diex
                    ni tes ymagez. Mais se tu az ve[r]z noz nul tormanz porpensséz a ffaire, fai le nos
                    ssoufrir, si ne te targez mie.»</p>
                    <lb/>
                </div2>
                <div2 xml:id="d016c010">
                    <head>
                        <title>10.COMENT  LI  SSAINZ  MARTIREZ  FURENT MIS  AU  FEU  ET   COMENT  IL EXCHAMPERENT PAR LLA VIRTU NOSTRE SEINGNOR</title>
                        <abbr>$10</abbr>
                    </head>
                    <p xml:id="d016l69" n="1" rend="1">Quant li prevost oï ce, il fu mout dolanz et plainz d'ire, si comanda a cez barons
                    qu'il exchauffaissent et expreïssent une grant fornaise, puis i meïssent enz [ci]auz
                    qi ces diex desprisoient, si veiroient come leur diex leur aidero[i]t et en quel mainiere.</p>
                    <p xml:id="d016l70" n="2" rend="2">Tantost aenplirent li ministre li conmandement au prevost, si pristrent lez saint homez,
                    si llez mistrent au feu ardant.</p>
                    <p xml:id="d016l71" n="3" rend="3">Et il cominçierent aler tout amont et aval, joant et leessant auzi com s'il fuissent
                    en paradiz, et si chantoient et disoient: <emph style="font-style:italic">{{Ad te levavi
                    oculos meos qui habitas in celis }}</emph>; «Biaux Sire Diex Jhesu Crist, regardez
                    nos si que cil qui ne conoissent ton nom ne puissent pas dire: Ou est leur diex en
                    coi il avoient fiance?»</p>
                    <p xml:id="d016l72" n="4" rend="4">La ou li saint home oroient en ceste mainiere Nostre Seingnor, la flambe vola horz
                    de lla fornaize por lla volunté Nostre Seingnor et si ardi grant partie des fellonz
                    tyranz qui lla estoient.</p>
                    <p xml:id="d016l73" n="5" rend="5">Et li saint home enzirent horz sainz et haitiés sainz nulle blecheüre, ni en vesteüre
                    qu'il eüssent ne en chivoux de leur chief ni furent bleichié ne inpiréz.</p>
                    <p xml:id="d016l74" n="6" rend="6">Quant li prevost vit ceste mervoille, si [s']exbahi mout duremant.</p>
                    <p xml:id="d016l75" n="7" rend="7">Et quant il fu revenuz en sson sen de lla grant forsernerie qu'il avoit et des granz
                    mautalanz, il parlla as sainz homes et si dist: «Par nos granz diex, je me me[r]voil
                    mout de ceste me[r]voille que je voi. Dites moy por coy faites vos telz evrez par vos
                    enchantemenz et pour coi ne ssacrifiéz vos a nos diex, qui servent toutez les creaturez
                    sor terre?»</p>
                    <lb/>
                </div2>
                <div2 xml:id="d016c011">
                    <head>
                        <title>11.COMENT LI PREVOST FIST LAPIDER LES SAINZ MARTIREZ ET DOU MIRACLE QE NOSTRE SIRE EN FIST</title>
                        <abbr>$11</abbr>
                    </head>
                    <p xml:id="d016l76" n="1" rend="1">Li saint martir respondirent et si distrent: «Trez fel anemiz de Dieu, pour coi cuides
                    tu que ll’art de Damedieu soit enchantemenz? Et pour coi nos comandez tu a ffaire sacrifice
                    a tes ymages, qui sont dez pierrez faites que tu diz qu'il peuent garder [totes] lez
                    creaturez de terrez? Nos ne noz departironz ja de Dieu, qui fist et crea toutez creaturez
                    [et] qui par ssa grant poesté nos governe.»</p>
                    <p xml:id="d016l77" n="2" rend="2">Qant li fel prevost oï lez sainz homez enzi parller, il les conmanda a pendre par llez
                    braiz tous nus et tant douner que lla char leur fust derrompue et que lles entraillez
                    leur cheïssent.</p>
                    <p xml:id="d016l78" n="3" rend="3">Et la ou l'en tormentoit les saint homes en tel mainiere, li saint anglez Nostre Sirez
                    estoient avec aus qui llez gardoient.</p>
                    <p xml:id="d016l79" n="4" rend="4">Et li tyrant qe lles tormentoient furent si llaz, sainz se que nuz maux leur faizent,
                    que il cheïrent a terre estenduz auzi come mort et sainz vie.</p>
                    <p xml:id="d016l80" n="5" rend="5">Quant ce vit li prevost, il comande lez sainz homes a dezpendre, qui devant lui vindrent
                    auzi sainz et ausi haitiés com s'il n'eüssent soufert nul maux ne nulle poine.</p>
                    <p xml:id="d016l81" n="6" rend="6">Li prevost li·sgarda et si dist: «Par noz diex, voz m'avez engnengnié et vos enchantemenz
                    vos font avoir victoire encontre touz les tormens que je vos ai apparoilliéz ne fait.</p>
                    <p xml:id="d016l82" n="7" rend="7">Mes vos nen exchamperois encore pas, ainz vos tormenterai par cruauz tormenz que je
                    vos ai apparoilliéz usque tant que voz avrois aempliz les conmandemenz des enpereors
                    et offert et rendux a noz diex dons et sacrifisez.»</p>
                    <p xml:id="d016l83" n="8" rend="8">Saint Cosme et saint Damien rezpondirent et distrent: «Noz ne te cremonz mie ne doutonz.»</p>
                    <p xml:id="d016l84" n="9" rend="9">Qant li prevost lez oï enzi parller, il fu mout corruichiés. Il comanda que l'en preïst
                    saint Cosme et saint Damien, si llez meïst hom en cruiz, et la lez pendissent hom en
                    tel mainiere.</p>
                    <p xml:id="d016l85" n="10" rend="10">Et si comanda a ssez serjanz q'il lez pendissent et leur cruis faire hautisme et lointaine,
                    et les autres tous meïssent en lla chartre enchaenés.</p>
                    <p xml:id="d016l86" n="11" rend="11">Et sil le firent enzi com li prevost leur avoit comandé, car il cruizifierent saint
                    Cosme et saint Damian, et aprés leur cominçierent a giter et lapider de pierrez.</p>
                    <p xml:id="d016l87" n="12" rend="12">Mes por lla haute miracle Nostre Seingnor, qi a tous ciaux qui en lui hont fiance est
                    apparoilliés, retornoient les pierrez a ceus qui llé gittoient si qu'il enn estoient
                    duremant tormentés, et la ou il cuidoient gitter les unz as sains, si gitoient as autres,
                    si qu'il enn erent plaié et navré.</p>
                    <lb/>
                </div2>
                <div2 xml:id="d016c012">
                    <head>
                        <title>12.COMENT LI PREVOST COMANDA QUE LLEZ SAINZ MARTIREZ FUISSENT MIZ EN CROIS ET DOU MIRACLE QUE DIEX EN FIST</title>
                        <abbr>$12</abbr>
                    </head>
                    <p xml:id="d016l88" n="1" rend="1">Quant li fel prevost vit qe sa gent estoient plaie en tel mainiere, il fu plains de
                    grant desverie, et pour lla grant forsernerie qui li estoit entree ne ssavoit preu
                    qu'il deüst faire.</p>
                    <p xml:id="d016l89" n="2" rend="2">Tant qu’e·lla fin conmanda il que lles saint homes, les .III. qui en prison estoient,
                    fu[ss]ent gittéz de lla chartre.</p>
                    <p xml:id="d016l90" n="3" rend="3">Et qant ce fu fait, il les comanda aprés moi[tre] joste [les] cruiz ou lez deus frerez
                    estoient; et puis fist .IIII. buens chevaliers venir, qui avoient [bons] ars mainiers
                    et bones saietes exmolues, si lleur comanda qu'il traïssent as sains martirez tant
                    qu'il les ocheïssent touz .V.</p>
                    <p xml:id="d016l91" n="4" rend="4">Donc comincierent les chevaliers a traire mout roidemant de tot leur pooir, maizs onques
                    as saint homes mau ne firent ne ne nuiserent.</p>
                    <p xml:id="d016l92" n="5" rend="5">Mais si tost come elz issoient dez cordes dez ars et ellez devoient aler vers li saint
                    homes, et [e]les retornoient, si feroient le[s] conpangn[ies] des païens qui environ
                    ierent assemblé por exgarder li cruaux martire.</p>
                    <p xml:id="d016l93" n="6" rend="6">Et enzi en i ot tant mort, si rreconte la·scripture, que lli ruisaux dou sanc en corroit
                    juzque la ou il erent enssemblé.</p>
                    <p xml:id="d016l94" n="7" rend="7">Quant li prevost vit que sa maiznee estoit issi toute vaincue, i fu torbléz dedenz
                    son corage, que por la grant ire qu'il enn ot en morut il apréz [de] duel.</p>
                    <p xml:id="d016l95" n="8" rend="8">Il comanda a sez tirans qu'il preïssent les [sainz] homez et leur trinchassent lez
                    testez, car il n'e[n] puet estre dellivrré enn autre mainiere.</p>
                    <p xml:id="d016l96" n="9" rend="9">Lors les pristrent li tyrant, si lles amoinerent au leu ou decoller les devoient. Et
                    la ou il les menoient, les saint homez cominchierent a une vois a l[o]er Nostre Seingnor,
                    et si disoient: <emph style="font-style:italic">{{Bonum est confiteri in Domino et
                    psallere nomini tuo altissim[i]. Ad annuntiandum mane misericordiam tuam [et veritatem
                    tuam] per noctem. Quia magnificasti misericordiam tuam super nos, sed vir insipienz
                    non congnoscet hec et stultus [non] intelligit ea.}}</emph></p>
                    <p xml:id="d016l97" n="10" rend="10">E la ou il disoient ce, il vindrent au leu ou l'en lez devoit decoller.</p>
                    <p xml:id="d016l98" n="11" rend="11">Lors tendirent leur mainz vers li chiel, si comincierent a gracier Nostre Seingnor.</p>
                    <p xml:id="d016l99" n="12" rend="12">Et tantost vindrent li tir[a]nt, si leur tre[n]chierent les testes a lleur expeez.</p>
                    <lb/>
                </div2>
                <div2 xml:id="d016c013">
                    <head>
                        <title>13.COMENT LEZ SAINT MARTIREZ RENDIRENT L’ARME A NOSTRE SEINGNOR PUIS QU'IL FURENT DECOLLÉZ</title>
                        <abbr>$13</abbr>
                    </head>
                    <p xml:id="d016l100" n="1" rend="1">Enzi rendirent les saint martirez les armez a Nostrre Seingnor Jhesu Crist, qui en
                    furent porteez au chiel par lles mainz des anglez en lla presence Nostre Seingnor
                    Jhesu Crist par cui nom exauzier ill avoient receü martire.</p>
                    <p xml:id="d016l101" n="2" rend="2">Quant li tyrant se furent parti de lla [et] sevrré, li religius homez qui lla estoient
                    pristrent les cors des sainz martirez, si llez en porterent.</p>
                    <p xml:id="d016l102" n="3" rend="3">Et donc se remenbrerent des paroles que saint Coisme avoit dit a ssaint Damien, qu'il
                    ne sseroit pas enfoïs avec lui en une sepulture pour ce qu'il avoit pris li don de
                    lla feme qui de sa maladie fu sanee, si come vos avés oï conter sa enn arriere. Pour
                    ce enn estoient li cristien en grant peor et en grant doute qu'il feroient.</p>
                    <lb/>
                </div2>
                <div2 xml:id="d016c014">
                    <head>
                        <title>14.COMENT LI CHAMIAUX QUI SAINT COSME ET SAINT DAMIEN AVOIENT GERI PARLL[A] PAR LLA VOLU[N]TÉ DIEU</title>
                        <abbr>$14</abbr>
                    </head>
                    <p xml:id="d016l103" n="1" rend="1">Endementierz qu'il porpenssoient en quel leu il l'enzeveliroient et enfoïroient, li
                    chamieuz que li saint homes avoient geri, si come vos avés oï devant, vint corrant
                    mout duremant.</p>
                    <p xml:id="d016l104" n="2" rend="2">Et tantost com il vint devant lez cors des sainz homes martirez, il cominsa a parller
                    par lla volunté Nostre Seingnor de vois humaine, et si dist a haute vois: «Home Dieu,
                    qui maint biaux singne et maint biaux miraclez avés veü par lles saint martirez qui
                    si gisent, et non pas vos tant soulement, mes nos aussint que beistez somez devisé
                    a vostre servise faire par la volunté de Dieu lez avonz veüez, si en rrendonz graices
                    a Nostre Seingnor, et si vos vieng denuntier que vos non departéz pas les cors dez
                    deus frerez lïiunz enssuz de lli autre, mais enfoïéz lez en un serqueil ensemble,
                    car ties est la volunté de Nostre Seingnor Jhesu Crist.»</p>
                    <p xml:id="d016l105" n="3" rend="3">Quant ce oïrent tuit cil qui lla estoient assemblé, il loerent Nostre Seingnor, qui
                    tez chocez leur avoit annutiee et fait savoir par une beiste mue.</p>
                    <p xml:id="d016l106" n="4" rend="4">Donc pristrent lez cors des deus sainz frerez, si llez enfoïrent ensemble en une tombe
                    et en un leu ou Nostre Sire a fait por aus maint biaux miracle et fet encore trez
                    que hui en sist jor.</p>
                    <lb/>
                </div2>
                <div2 xml:id="d016c015">
                    <head>
                        <title>15.D'UN MIRACLE QUE AVINT A UN VTLLAIN D'UN SERPANT QU'IL AVOIT AU CORZ ET COMENT IL EN FU DELLIVRÉZ PAR LLEZ SAINS MARTIREZ</title>
                        <abbr>$15</abbr>
                    </head>
                    <p xml:id="d016l107" n="1" rend="1">Aprés ce non mie granment de tenz avint que un villain de lla chité al[a] moisoner.</p>
                    <p xml:id="d016l108" n="2" rend="2">Et quant ce fu choce qu'il fu grant piece dou jor travaillié a [moisoner], si com
                    ill est encore huz et costumee il manja a ssa repouse de tel viande com il avoit avec
                    lui aportee.</p>
                    <p xml:id="d016l109" n="3" rend="3">Quant ill ot ma[n]gié, il se coucha, si ss'endormi sainz demorançe.</p>
                    <p xml:id="d016l110" n="4" rend="4">Et un serpant vint par aventure, si trova li villein ou il dormoit a gorge baee, si
                    lli entra enz au vantre sainz demorançe si que onquez li villain ne ss'apersut ne
                    ni ssenti.</p>
                    <p xml:id="d016l111" n="5" rend="5">Et tantost com il fu exvoilliéz, il raila moisoner et seoir, si com il avoit devant
                    entrepriz a ffaire.</p>
                    <p xml:id="d016l112" n="6" rend="6">Et quant vint a lla vezpree, il revint a ssa maison et menja et but si com il avoit
                    acostumee.</p>
                    <p xml:id="d016l113" n="7" rend="7">Et tantost com il fu couchiez, il cominça a crier et a braire, car li serpant li destringnoit
                    enz au cors qu'il ne ssavoit que ffaire.</p>
                    <p xml:id="d016l114" n="8" rend="8">Cil qui en ll'ostel estoient orent mout grant duel, car il ne zavoient quel mal ce
                    estoit que si lle destringnoit et qui lli feizoit soufrir si grant angoisse.</p>
                    <p xml:id="d016l115" n="9" rend="9">Toutez horez li buons hom cominça a crier et a dire: «Biaux Sire Diex, qui ez diex
                    saint Coisme et saint Damien, aiez mersi de moy et si m'a[i]dez par vostre grant misericorde.»</p>
                    <p xml:id="d016l116" n="10" rend="10">Et quant plus crioit, et li serpant li tormentoit plus mout duremant.</p>
                    <p xml:id="d016l117" n="11" rend="11">Tant qu'il ne pooit pluz soufrir, ainz se leva, si en corrut ussque a lla soupolture
                    as martirez.</p>
                    <p xml:id="d016l118" n="12" rend="12">Et tantost com il i vint, il cominza ha aute voiz a crier et a dire: «Biaux Sire Diex,
                    qui ez dieu dez saint homez Cosme e Damien, aïe moy et dellivre.»</p>
                    <p xml:id="d016l119" n="13" rend="13">Donc li pristrent cil qui cristien estoient, si lle couchierent et distrent qu'il
                    s’endormist sor lla soupolture.</p>
                    <p xml:id="d016l120" n="14" rend="14">Et tantost li enzi li serpanz par lla gorgne, si com il i estoit entrez, par lla virtu
                    de Nostrre Seingnor et des saint martires.</p>
                    <p xml:id="d016l121" n="15" rend="15">Et tantost li serpant leva la teste contre mont.</p>
                    <p xml:id="d016l122" n="16" rend="16">Et li pueplez se cominça mout a mervoillier de lla grant mervoille et dou grant miracle
                    que Nostre Sirez li avoit demostree.</p>
                    <p xml:id="d016l123" n="17" rend="17">Lors se leva li buonz hom, si cominça a dire a ceus qui entor lui estoient qu'il gardassent
                    que nus ne fust si ardis qu'il meïssent main sur lle serpant, car il li est comandé
                    qu'il s'enn alast la ou il fust tous jors en ffeu parmanauble.</p>
                    <p xml:id="d016l124" n="18" rend="18">Puis qu'ill ot ce dit, li serpant s'ezvanoï devant iaux ne il ne ssorent qu'il devint,
                    ne onques puis ne ss'aparut e·nulle mainiere a nul home.</p>
                    <lb/>
                </div2>
                <div2 xml:id="d016c016">
                    <head>
                        <title>16.CI VOS DIRONS D'UN AUTRE MIRACLE QUE LLI DEUS MARTIREZ FIRENT</title>
                        <abbr>$16</abbr>
                    </head>
                    <p xml:id="d016l125" n="1" rend="1">Adonc avoit un home en lla celle des martirz qui Malcus estoit appelléz.</p>
                    <p xml:id="d016l126" n="2" rend="2">Cil servoit dez chandoilez alumer au moustier et des autrez chocez par grant humilité
                    por llez miraclez qu'il veoit que Nostre Sires faisoit por aus.</p>
                    <p xml:id="d016l127" n="3" rend="3">Cil home parlla a ssa feme, si lli dist: «Alons au moustier saint Coisme et saint
                    Damien.»</p>
                    <p xml:id="d016l128" n="4" rend="4">Et celle dist qu'elle iroit voluntiers avec lui.</p>
                    <p xml:id="d016l129" n="5" rend="5">Quant il i furent parvenu, li proudome parlla a ssa feme, si dist: «Belle suer, je
                    m'[en] doi aler en une lointaine contree.</p>
                    <p xml:id="d016l130" n="6" rend="6">Por ce te comant je a ssaint Coisme et a ssaint Damien. En maison soies toute coie,
                    et se je te mant vien a moy par bonez enssengnez.»</p>
                    <p xml:id="d016l131" n="7" rend="7">Quant ill ot ce dit, il se mist a lla voie; et la dame qui estoit sa feme remest en
                    maison, si fu toute coie come prous feme.</p>
                    <p xml:id="d016l132" n="8" rend="8">Et quant petit de jorz furent paissiéz aprés ce, li diaubles, qui voluntierz dessoit
                    siaus qui a bien entendent et bien veulent faire ‒ mais siaux qu'il voit que mal font
                    a escient ne sse poine il tant pas de moustrer ses engninz, car il set bien qu'il
                    sont siens touz quite par lles mauveizes evres qu'il font [et] prochaichent ‒, cil
                    s'en va en gise d'ome, si ss'en vin[t] a lla dame et si dist que siz barons avoit
                    a lli envoié d'une chité ou il estoit arrestéz, et si lli mandoit qu'elle venist a
                    llui atoutes ces enssengnez.</p>
                    <p xml:id="d016l133" n="9" rend="9">Lors li dist unez enssengnes que lla dame conut bien, que cez baronz li avoit ditte
                    quant il s'en parti de lui.</p>
                    <p xml:id="d016l134" n="10" rend="10">La dame, qui n'[i] voloit pas aler, respondi au diauble: «Les enssengnez que tu me
                    diz conois je bien, mais je ni puiz pas aler, car il me comanda a ssaint Coisme et
                    a ssaint Damien. Et se tu veus que je voize avec toi, vien devant lors autiers et
                    si me jures que tu ne me feras ja mau ni llaidure, [et] je t'en croirai.»</p>
                    <p xml:id="d016l135" n="11" rend="11">Donc jura li diaubles et si dist: «Par lles virtuz de saint Coisme et de saint Damien
                    t'ai je en convenant que je ne te firai point de mal, ainz te moinerai a ton baron
                    toute saine et toute haitiee.»</p>
                    <p xml:id="d016l136" n="12" rend="12">Quant ill ot ce dit, [ele] monta sor une beiste, si ss'enn ala avec lui.</p>
                    <p xml:id="d016l137" n="13" rend="13">Et tant alerent enssemble qu'il vindrent en une vallee loing ensuz des genz.</p>
                    <p xml:id="d016l138" n="14" rend="14">Lors vint li diaubles a lla dame et le voust trabuichier jus de lla beiste sor coi
                    elle seoit por llui ochire.</p>
                    <p xml:id="d016l139" n="15" rend="15">Et elle cominça a haute voiz a crier et a dire:</p>
                    <lb/>
                </div2>
                <div2 xml:id="d016c017">
                    <head>
                        <title>17.COMENT SAINT COISME ET SAINT DAMIEN DELLIVRERENT LA FEME [DOU] DIABLE</title>
                        <abbr>$17</abbr>
                    </head>
                    <p xml:id="d016l140" n="1" rend="1">«Biaus sire saint Coisme et saint Damien, aidés moy, car por vos ving je en ceste
                    voie et en vos croi je. Astéz vos, si me venéz dellivrer des mainz au diauble.»</p>
                    <p xml:id="d016l141" n="2" rend="2">Lors apparurent les deus sainz homes en gise des deus chevaliers, et enssemble avec
                    iaux mout [grant] conpangnie de belle maissnee.</p>
                    <p xml:id="d016l142" n="3" rend="3">Qant ce vit li diaublez, il se departi de lla et s'en foÿ, ne onquez puiz ne ss'aparut
                    e·nulle gise.</p>
                    <p xml:id="d016l143" n="4" rend="4">Et li dui beneoit saint pristrent la bone feme, si lla remoinerent en ssa maisson
                    et si distrent: «Nos somes Coisme et Damien, [en cui tu te creüs a garder, et] pour
                    ce venimes ça en ton aide.» Atant se departirent, et la dame remest liee et joiuze,
                    qui deu diauble estoit dellivree.</p>
                    <lb/>
                    <p xml:id="d016l144" n="5" rend="5">Ore excoutéz avant, si oïréz un biaus miracle qui lleur avint endementierz qu'il estoient
                    encore en vie.</p>
                    <lb/>
                </div2>
                <div2 xml:id="d016c018">
                    <head>
                        <title>18.CI OÏRÉZ D'UN AUTRE MIRACLE QUE LLI DEUS MARTIREZ FIRENT</title>
                        <abbr>$18</abbr>
                    </head>
                    <p xml:id="d016l145" n="1" rend="1">Il avint que en lla chité ou li saint home estoient manant avoit un jovincel mout
                    biaux baichilier, a cui une mout grief maladie estoit prize.</p>
                    <p xml:id="d016l146" n="2" rend="2">Car il avoit perdu unz des piés et la jambe enssemble et la cuisse, si qu'elle li
                    ert sechee usque au tenant de lla jambe et de la hanche.</p>
                    <p xml:id="d016l147" n="3" rend="3">Cil a cui si grant maladie estoit prise pria as deus sains frerez saint Coisme et
                    saint Damien, dedens la maison ou il estoi[en]t, qu'il meïssent en llui grant cure
                    et entente.</p>
                    <p xml:id="d016l148" n="4" rend="4">Saint Coisme li respondi que ce seroit mout grief chose a ffaire, car lla cuisse et
                    la jambe li estoit toute seichee.</p>
                    <p xml:id="d016l149" n="5" rend="5">Quant li vallet l'oï, si en ffu mout dolanz et doulor avoit il mout grant, si nne
                    sot autre chose que faire for que proier lé zaint martirez qu'il eüssent pitié de
                    lui por lleur grant misericorde.</p>
                    <p xml:id="d016l150" n="6" rend="6">Et si com il prioit en tel mainiere, saint Coisme regarda hors de lla maison en une
                    rue, si vit porter un jovenziaus en une birre mort verz li moustier por enffoïr.</p>
                    <p xml:id="d016l151" n="7" rend="7">La gent qui lla birre sivoient par deriere menoient un grant duel et grant plaint,
                    car cil qui dedenz gisoit avoit esté mout biau vallet.</p>
                    <p xml:id="d016l152" n="8" rend="8">Quant saint Coisme le vit, ill apella saint Damien son frere, si dist qu'il alast
                    au cors que om portoit en celle birre, et si en prist la cuisse et la jambe enssemble,
                    et quant il l’ot dou cors bellemant desjonte, si rrevint tantost arriere.</p>
                    <p xml:id="d016l153" n="9" rend="9">Et lors fist saint Damien ce que sson frere li avoit comandé.</p>
                    <p xml:id="d016l154" n="10" rend="10">Quant ill ot la cuisse de ll'ome mort aportee a ll’ostel, saint Coisme prist li malade,
                    si lle fist couchier a terre.</p>
                    <p xml:id="d016l155" n="11" rend="11">Et lors li hosta et desjont sa mauvaisse cuise.</p>
                    <p xml:id="d016l156" n="12" rend="12">Aprés s'aissist et joint tout bellement la cuisse de ll'ome mort que saint Damienz
                    li avoit aportee, et puis la seingna et la beneïst en lle nom Nostre Seingnor, et
                    tantost fu lla cuisse sanee et garie enterinemant auzi bien com li autre avoit onquez
                    esté devant.</p>
                    <p xml:id="d016l157" n="13" rend="13">Li vallet se leva tout geri et sané de sa maladie, si cominça Nostre Seingnor a lloer
                    et [a] graizier, et tuit cil qui lle miracle virent.</p>
                    <p xml:id="d016l158" n="14" rend="14">Et autrez plusorz [miracles] fist Nostre Seingnor endementierz qu'il estoient en vie
                    et aprés ce qu'il eurent se fait.</p>
                    <p xml:id="d016l159" n="15" rend="15">E[t] trop longue chose seroit de raconter ceus qui sont avenu endementierz qu'il estoient
                    en vie et aprés ce qu'ill orent receü martire a plusors creatures et avienent encore
                    usque hui en ceste jor, issi laironz nos a conter, en ll'ounor Nostre Seingnor Jhesu
                    Crist, qui vit et rengne en touz les siecles dez sieclez. Amen.</p>
                    <lb/>
                </div2>
            </div1>
            <div1 xml:id="d017" type="section">
                <head>
                    <title>17</title>
                    <abbr>17</abbr>
                </head>
                <div2 xml:id="d017c001">
                    <head>
                        <title>1. CE EST LA VIE DEZ .VII. DORMANS</title>
                        <abbr>$1</abbr>
                    </head>
                    <p xml:id="d017l1" n="1" rend="1">El tens que Dezius Cesar mai[n]tenoit li·npire de Rome, estoit en lla chité de Pheçe
                    .VII. homez, jeunes baichilierz et de belle forme, dont li unz estoit apelléz Maximienx,
                    et li autrez Malcus, et li ters Martinianus, et li qars Costantinz, et li quinz Donisiuz,
                    et li seisme Johannez, et li septimes Serapion.</p>
                    <p xml:id="d017l2" n="2" rend="2">Cil .VII. se estoient fait regenerer en ll’aigue de baptisme, si croient et aorent en
                    Nostre Seingnor de buon cuor et de bone penssee.</p>
                    <p xml:id="d017l3" n="3" rend="3">Et bien saichiéz que por lla bonté et por lla biauté que Nostre Sirez leur avoit donee
                    estoient il si bien de lli·npereor Dezius Cesar que nus autres n'en estoit miaux de
                    toute la chité de Phese.</p>
                    <lb/>
                </div2>
                <div2 xml:id="d017c002">
                    <head>
                        <title>2.SI VOS DIRONS COMENT DESIUS CESAR ALA A SSACRIFIER A SSEZ DIEX</title>
                        <abbr>$2</abbr>
                    </head>
                    <p xml:id="d017l4" n="1" rend="1">Adonc avint un jor que li·npereor de Rome Decius Cesar vint a Pheze par ces diex exauxier
                    et hounorer et faire a aux sacrifice.</p>
                    <p xml:id="d017l5" n="2" rend="2">Quant il fu venux, il comanda a ssez serjanz et a ssez ministrez qu'il queïssent partout
                    les cristienz et l'ocheïssent, si que lleur loy et leur religion fust estainte.</p>
                    <p xml:id="d017l6" n="3" rend="3">Et quant ill orent ce fait et ill orent plusorz que homez que femez ochis, li·npereor
                    fist sacrificez a cez diex er a ssez ymagez, et si fist auxi fere a tous cez homez et
                    a toutez ces gens par toute la chité sacrifier, si que llez fumees enn issoient granz
                    et plinierez par diverz leus et par divers partiez.</p>
                    <lb/>
                </div2>
                <div2 xml:id="d017c003">
                    <head>
                        <title>3.COMENT LI·NPEREOR FIST MOITRE EN CHAENES DE FER MAXIMIENX ET CEZ CONPANGNONS</title>
                        <abbr>$3</abbr>
                    </head>
                    <p xml:id="d017l7" n="1" rend="1">Quant ce virent li .VII. champion Nostre Seingnor Jhesu Crist, il furent mout dolant,
                    si sse couchierent a terre et expandirent cendre sour leur chief en rremenbrançe de
                    grant doulor, si comincierent a prier Nostre Seingnor de jor et de nuit tout en plorant
                    qu'il regardast li pueple de celle chité de son haut siegne et si ne lles laissast pas
                    loingnement estre en celle mauveize loy ne en celle mauveize creance ou il estoient.</p>
                    <p xml:id="d017l8" n="2" rend="2">Li tyrant qui serjant estoient a lli·npereor sorent qe cil estoient cristien, si lle
                    retraistrent a ll’empereor et si distrent: «Enpereor, li siecles est en ton commandement,
                    et si ssacrifient a tez diex for que .VII. homes qui sont en ceste chité, que tu aimes
                    et ounores pluz que tuit li autre.»</p>
                    <p xml:id="d017l9" n="3" rend="3">Li·npereor leur rezpondi et si dist: «Qui sont cil que voz me ditez?» Cil rezpondirent:
                    «Maximiens et ces conpangnons.»</p>
                    <p xml:id="d017l10" n="4" rend="4">Et lors furent amoiné devant li·npereor, qui estoit en grant ire et en grant derverie,
                    Maximiens et ces conpangnonz tuit enchaenéz [et lïé de caenes] de fer; et si avoient
                    toutez leur faicez moilleez de lermez et sor lleur chief la poudre expandue, si com
                    il avoient eü devant com il avoient fait sacrifice a Nostre Seingnor.</p>
                    <p xml:id="d017l11" n="5" rend="5">Quant li·npereor les vit, si parlla a auz et si dist: «Dont voz vient ceste desverie
                    que vos avés prise si gran que vos n’ahoréz a noz diex et faites sagrifices si com
                    voz devés faire? Je vos di par ma glorie que je vos firai soufrir durz tormenz pour
                    ce que vos desprisiés nos diex.»</p>
                    <p xml:id="d017l12" n="6" rend="6">Li saint home respondirent a ll’enpereor, si distrent: «Nostre diex est sol Diex, quil
                    fist li chiel et la terre et la mer, et a ssellui feissom nos toz jorz sagrifice de
                    lui loer et ahorer, et pour cellui somes nos apparoillié de morir.</p>
                    <p xml:id="d017l13" n="7" rend="7">Et les diex que tu nos priez aorer ne conoiss[on]s [n]os de rien, car lez cors et les
                    menbres sont faitez par engningneors, si non hont ne senz ne vie ne puissance. Pour
                    ce sont il dapné qui llez ahorent, si com li Prophetes dist que sil sont a sa senblançe
                    qui llez font et les ahorent.»</p>
                    <lb/>
                </div2>
                <div2 xml:id="d017c004">
                    <head>
                        <title>4.COMENT LI .VII. FREREZ SE PARTIRENT DE LL'ENPEREOR ET ALERENT EN UNE MONTANGNE A HABITER QE CELION ERT APPELLEE</title>
                        <abbr>$4</abbr>
                    </head>
                    <p xml:id="d017l14" n="1" rend="1">Quant ce oï li·npereor, il fu mout corruichié et desvéz en toutes mainieres, si dist:
                    «Fuiéz devant moy, tant que vos aiéz fait vos penitançez dou grant outrage et de lla
                    grant fellonie que vos avés dite.</p>
                    <p xml:id="d017l15" n="2" rend="2">Et donc si sseroiz receü en mon grant paleis a heunor, si sseréz reconciliéz a noz
                    diex, car il n'afiert pas que lla biauté de vos fust destruite par tormens ni par poinez.»</p>
                    <p xml:id="d017l16" n="3" rend="3">Donc leur fist hoster les chaenez des coux, si comanda qu'il senn alaissent tuit dellivre
                    jusque a tant qu'il revendroit une autre fois en lla chité de Phese.</p>
                    <p xml:id="d017l17" n="4" rend="4">Donc se departirent li .VII. frerez devant li·npereor, quil s’enn ala a une autre chité.</p>
                    <p xml:id="d017l18" n="5" rend="5">Il vindrent a lleur maison, si pristrent argent et vesteüre et ce q'il troverent, si
                    lle departirent as povrez por ll’amor Nostre Seingnor [et] donerent; et puiz apréz
                    si ss’en allerent deforz la ville en une montangne qui Celion ert apellee.</p>
                    <p xml:id="d017l19" n="6" rend="6">La entrerent en une fosse por estre pluz seüremant enn oraizion, et si porterent avec
                    aus monoie por achatter ce que mistier leur seroit et bisongn.</p>
                    <p xml:id="d017l20" n="7" rend="7">Donc exllurent entr’euz que Marcus iroit tout coiemant a la ville por achater leur
                    viande, et si excouteroit et entendroit ce que lli·npereor comanderoit a ffaire dez
                    cristienz.</p>
                    <lb/>
                </div2>
                <div2 xml:id="d017c005">
                    <head>
                        <title>5.COMENT NOSTRE SEINGNOR EXAUDI LEZ PROIEREZ DEZ .VII. DORMANZ</title>
                        <abbr>$5</abbr>
                    </head>
                    <p xml:id="d017l21" n="1" rend="1">La ou les saint homes estoient enzi enclox en lla fosse ou il feisoient leur oraizions
                    aissiduelmant a Nostre Seingnor, li tres fel enpereor repaira a lla chité de Feise,
                    si demanda Maissimienx et ses conpangnons ou il estoient.</p>
                    <p xml:id="d017l22" n="2" rend="2">Leur paranz respondirent et distrent qu'il estoi[en]t enclox en une foisse enz au mont
                    de Sellion, si en sseroient ligier a giter par llï conmandement a lli·npereor.</p>
                    <p xml:id="d017l23" n="3" rend="3">Quant Marcuz, qui en lla chité estoit, si entendi cez parolez, il ala a cez conpangnons
                    conter et dire.</p>
                    <p xml:id="d017l24" n="4" rend="4">Tantost com il le sorent, il se couchierent enn oraizion et si comincierent tuit en
                    plorant a dire a Nostre Seingnor: «Biaux Sire Diex Jhesu Crist, dellivre nos de cez
                    fellonz enpereor, qu'il ne nos puist trover ne veoir.»</p>
                    <p xml:id="d017l25" n="5" rend="5">Nostre Sirez, qui est p[orve]auble a toute creature qui en llui ont fiance, so[t] bien
                    qu'il avront au tenz a venir mestier et bisoing, si oï et entendi lez proierez.</p>
                    <p xml:id="d017l26" n="6" rend="6">Et pour ce rezut il leur armez la ou il estoient enn oraizion tout estenduz, [et] leur
                    corz remeistrent jesant en lla foisse auzi com il dormissent.</p>
                    <lb/>
                </div2>
                <div2 xml:id="d017c006">
                    <head>
                        <title>6.COMENT LI·[N]PEREOR FIST CLOIRE LA FOSSE DOU MONT OU LI .VII. FREREZ ESTOIENT, QU'IL N'EN PEÜSSENT ENZIR</title>
                        <abbr>$6</abbr>
                    </head>
                    <p xml:id="d017l27" n="1" rend="1">[A]donc comanda li·npereor a ssez serjanz et a sses ministrez qu'il alaissent et estoupaissent
                    la foisse, si que ja mez n'en ensissent ni ne fuissent a lleur diex rebelle.</p>
                    <p xml:id="d017l28" n="2" rend="2">La ou il s'enn aloient por lla foisse estouper, deus homes qui cristien estoient [les]
                    trespaisserent, dont li unz avoit nom Rubon et li autres Todoros.</p>
                    <p xml:id="d017l29" n="3" rend="3">Mais por lla peor de lli·npereor et por lla doute se covroient Cil orent excript ex
                    taublez de plom toute l'istoire des sainz homes et coment il estoient enzus de lla
                    chité et alerent a lla montangne, et ces taublez mistrent il a ll’entree de lla fosse
                    dedenz si que nuz ne lle sot.</p>
                    <p xml:id="d017l30" n="4" rend="4">Et quant ill orent ce ffait, si distrent: «Quant Diex voudra les evrez de cez conpangnons
                    moustrer au pueple, cestes demoustreront et enssengneront ce qu'il soufrirent por l'amor
                    Nostre Seingnor avoir.»</p>
                    <p xml:id="d017l31" n="5" rend="5">Et quant sil s'en furent parti, et cil qui par lle conmandement li·npereor venoïent
                    por estouper la fosse pristrent grant pierrez et mervoiluses, si ll’avironerent tout
                    entor et puis l'entree, si distrent: «Cil qui nos diex despisent muirent de faim, et
                    si pu[is]t mangier li un l'autre!»</p>
                    <lb/>
                </div2>
                <div2 xml:id="d017c007">
                    <head>
                        <title>7.COMENT LEZ .VII. FRERES FURENT RECOVRÉZ ET COMENT IL FU CEÜ LEUR AFFERE</title>
                        <abbr>$7</abbr>
                    </head>
                    <p xml:id="d017l32" n="1" rend="1">Lors s'en partirent de lla montangne, si ss'enn alerent de la chité. Apréz ce grant
                    piece morut Disiaux Cesar li·npereor, [et alla tant li empires d'empereor en empereor
                    que Theodoses fu empereres].</p>
                    <p xml:id="d017l33" n="2" rend="2">Et en cel tenz crut une raiçine en terre de mescreandize par deus homes, dont li unz
                    avoit nom Thodoros et li autrez Gaiux li evesques.</p>
                    <p xml:id="d017l34" n="3" rend="3">Cil voustrent amoiner li·npereor a lleur loy et a lleur mezcreandize.</p>
                    <p xml:id="d017l35" n="4" rend="4">Dont il avint que lli emperierez, qui mout estoit exbahiz de ceste affaire, se coucha
                    a terre enn oraizion, et si pria Nostre Seingnor qui li exssengnast et adoutrinast
                    voie que fust droituriere.</p>
                    <p xml:id="d017l36" n="5" rend="5">Adonc avoit en lla chité de Phese un home manant, qui Daltius estoit appellés.</p>
                    <p xml:id="d017l37" n="6" rend="6">Et sil home estoit mout riche dez beistes et d'aumaille.</p>
                    <p xml:id="d017l38" n="7" rend="7">Et sil ala un jor en[tor] lle mont de Thelion por veoir la pasture, si comanda a sses
                    serjanz et a ssez enffans qu'il feïssent leur loges en lla montangne, car li leus estoit
                    convenaubles et plainz des bones pasturez por lleur berbis paistre.</p>
                    <p xml:id="d017l39" n="8" rend="8">Donc vindrent li enfant [en] lla montangne, si comincierent les granz pierrez a movoir
                    et assembler pour mur faire.</p>
                    <p xml:id="d017l40" n="9" rend="9">Donc comanda Nostre Sirez li experis revenir as cors des saint martirez qui lleienz
                    avoient tant jeü.</p>
                    <p xml:id="d017l41" n="10" rend="10">Et tantost se leverent, et parlla li unz a lli autre et s'entresaluerent, car il ne
                    cuidoient avoir dormi que une nuit soulemant.</p>
                    <p xml:id="d017l42" n="11" rend="11">Mes il avoient dormi .CCC. et .LXII. anz, et si estoient aussi haitié et aussi biaux
                    com il arpent onquez esté.</p>
                    <p xml:id="d017l43" n="12" rend="12">Et si n'iert tant soulemant son cors biaux, car leur vesteürez ierent av[eu]quez belles
                    aussi com li primier jor qu'il lez avoient vestuez.</p>
                    <p xml:id="d017l44" n="13" rend="13">Donc se tornerent deverz Malcuz leur conpangnons et si distrent: «Biaux frere, di nos
                    et reconte que lli enpereor a annuit dit et parllé et se il nos a fait querre.» Malcuz
                    leur respondi: «Querre voz a il fait aissiéz por vos faire sacrifier a sses diex.»</p>
                    <p xml:id="d017l45" n="14" rend="14">Massimienz li dist: «Nos somes tuit apparoillié por morir por Jhesu Crist. Maiz, biaux
                    frere, prent ces deniers et si t'en vai achater dez viandez, et si excoute et oreille
                    en lla chité, si nos reconteras ce que tu oïras dire.»</p>
                    <p xml:id="d017l46" n="15" rend="15">Lors prist cil les deniers qui estoient de lla monoie de Cesar l'enpereor, si ss'en
                    parti de ces conpangnons pour faire ce que enssengné l'avoient.</p>
                    <p xml:id="d017l47" n="16" rend="16">Quant il aproissma de lla porte de lla chité, il vit li singne de lla croiz sor la
                    porte, si fu mout exbahiz coment ce pooit estre, si dist a lui meizmes: «Coment puet
                    ce estre [que li cuers de] Decius Cesar i est muez puis ier li soleil couchant si qu'il
                    a geri ciaux qui entreroient en ceste porte par lli singne de lla cruiz?»</p>
                    <lb/>
                </div2>
                <div2 xml:id="d017c008">
                    <head>
                        <title>8.COMENT MASSIMIENZ ET CEZ CONPANGNONZ FURENT RECONEÜZ ET SEÜ LI GRANT MIRACLE QUE DIEX AVOIT FAIT PAR LLA MONOIE Q'IL AVOIENT</title>
                        <abbr>$8</abbr>
                    </head>
                    <p xml:id="d017l48" n="1" rend="1">A ce qu'il se mervoilloit si en llui meizmez, si entra dedenz la chité, si oï que lli
                    home juroient par lli verai Dieu Jhesu Crist, si vit une yglise faite et pluzors autrez,
                    si vit les murz d'autre mainiere qu'il onques n'avoit veüs en ssa vie, dont il fu tant
                    exbaïs qu'il cuidoit enn autre chité estre que en Feise.</p>
                    <p xml:id="d017l49" n="2" rend="2">Donc s'enn ala as hostieux ou l'en vendoit li pain et les autres viandes, si traist
                    li denierz avant por achaitier ce que mistier li estoit.</p>
                    <p xml:id="d017l50" n="3" rend="3">Quant il virent la monoie, qui mout ert anziene et si ert d'argiant, si comincierent
                    a dire: «Cist home a trové grant tresor, car il aporte dou tens de Decius Cesar deniers
                    d'argiant.»</p>
                    <p xml:id="d017l51" n="4" rend="4">Quant il oï ce, il cominça a porpensser en sson cuer et si dist: «Ce est songnes que
                    je voi. Que veullent ces genz et qe puet ce estre?»</p>
                    <p xml:id="d017l52" n="5" rend="5">Donc le pristrent les homes qui entor lui estoient, si lle moinerent a lli evezque
                    de lla chité, qui Mar[tin]s estoit appelléz par nom, et au prevost de lla ville, si
                    li mostrerent la monoie que Malcus avoit aportee.</p>
                    <p xml:id="d017l53" n="6" rend="6">Donc parlla li prevost a llui et si dist: «Ou preïs tu ces deniers d'argiant que tu
                    as aportés et dont te sont il venus?»</p>
                    <p xml:id="d017l54" n="7" rend="7">Malcus li rezpondi: «Je les pris en lla maison mon pere.»</p>
                    <p xml:id="d017l55" n="8" rend="8">Li prevost dist: «Et cui est tes peres?»</p>
                    <p xml:id="d017l56" n="9" rend="9">Et Malcuz cominça a nnomer son pere et sa mere, mes nus ne llé conoissoit.</p>
                    <p xml:id="d017l57" n="10" rend="10">Li prevost li dist: «Toutes voies nos enssengné ou tu preïs seste monoie, car elle
                    est dou tens Decius Cesar, qui est [mort] paissé a mout grant termine ; et pour ce
                    sai je bien que tu es venus pour gaber les sagez homez de ceste terre.</p>
                    <p xml:id="d017l58" n="11" rend="11">Mes l'en te fira tant soufrir des grief tormens que lla verité en ssera par roi ditte
                    et retraite.»</p>
                    <p xml:id="d017l59" n="12" rend="12">Donc fu Malcus mout exbahis, si rrespondi tout en plorant et si dist: «Biaux seingnorz,
                    [ou est] Decius Cesar, qui en ceste chité soloit marti[r]er et ochire les cristiens?»</p>
                    <p xml:id="d017l60" n="13" rend="13">Mar[tin]z li evesque rezpondi: «Biaux chier frere, en ceste chité n'a home a ccui soviengne
                    dou tenz que Decius Cesar fu enpereor, car plusors anz sont paisséz et conpliz puis
                    qu'il fu mors.»</p>
                    <p xml:id="d017l61" n="14" rend="14">Quant ce oï Malcuz, il se porpenssa dedenz lui meizmes, si dist a ll'evesquez: «[J]e
                    ccuidoie une nuit tant soulemant avoir dormi avec [m]ez frerez, mais si com je entent
                    bien et conoiz veraimant plusors en ssont paissieez puis que nos nos endormimez.</p>
                    <p xml:id="d017l62" n="15" rend="15">Or m'a Nostre Sirez resuscité avec mes freres pour ce que tout li siecle saiche que
                    lli mort resusciteront. Mes or me sivés, biaux seingnorz, et je vos moustrerai mez
                    frerez qui avec moy sont resuscité.»</p>
                    <p xml:id="d017l63" n="16" rend="16">Donc fu li evezques tous exbaïs, si enssuï li saint home et li prevost avec et tous
                    li pueples, et alerent tant qu'il vindrent a lla fosse qui estoit en lla montangne.</p>
                    <p xml:id="d017l64" n="17" rend="17">Quant il i furent venuz, Malcus reconta a ssez frerez lez choces si com ill erent avenues
                    en lla chité.</p>
                    <p xml:id="d017l65" n="18" rend="18">Donc entra li evezques dedens la fosse, si trova un ezcript qui estoit ferméz et seelléz
                    des deus fermeürez d'argant.</p>
                    <p xml:id="d017l66" n="19" rend="19">Lors enzi hors, si ll'aporta devant li pueple et devant li prevost, et puiz si ovrï,
                    si trouva dedens deus taubles de plom ou  l’estoire estoit escripte, si com je vos
                    ai conté et dit. Dont sorent il bien et conurent qe ce e[r]t veritéz que Malcus leur
                    avoit conté.</p>
                    <lb/>
                </div2>
                <div2 xml:id="d017c009">
                    <head>
                        <title>9.COMENT LI GRANT MIRACLE DEZ .VII. DORMANZ QUE DIEX AVOIT FAIT FU DEZCOVERT ET EN QUEL MAINIERE</title>
                        <abbr>$9</abbr>
                    </head>
                    <p xml:id="d017l67" n="1" rend="1">Donc entrerent en lla foisse, si troverent les saint martirez ou il s[e]oient en un
                    mout biaus angle, li uns secont l'autre; et leur faises estoient aussinc belles come
                    roses flories, et aussinc rezplendissant et aussi cler com li soliaux est in esté.</p>
                    <p xml:id="d017l68" n="2" rend="2">E[t] tous li pueplez cominçia Dieu a lloer et glorifier, qui lleur avoit moustree celle
                    miracle.</p>
                    <p xml:id="d017l69" n="3" rend="3">Les saint martires reconterent a lli evezque et a tout li pueple les choces qui lleur
                    estoient avenues au tens Desius Cesar li·mpereor.</p>
                    <p xml:id="d017l70" n="4" rend="4">Li evezquez et li prevost envoierent messages a Theodose, si lli manderent qu'il s'astast
                    qant qu'il porroit venir a ssiaux, si veiroit grant miracle que Nostre Sire avoit demoustree
                    en lla chité de Phese; et s'il i venoit, bien seüst il qu'il conoistroit [que] ll’esperançe
                    de rezurreission e[s]t mout veraie, si com la [Va]ng[i]le dit et raconte.</p>
                    <p xml:id="d017l71" n="5" rend="5">Quant ce oï Theodosez li·nperïerez, si tendi ses mainz verz li chiel et vers Dieu et
                    si dist: «Biaux Sire Dieu Jhesu Crrist, qui ez soullas et droiture, je rent graiçez
                    a toi, qui as deingné resclarer lez tenebres des mortelz homes del lumiere de ta virtu.»</p>
                    <p xml:id="d017l72" n="6" rend="6">Qant il ot ce dit, il monta sor son chival, si vint mout isnellemant a lla chité de
                    Phese.</p>
                    <p xml:id="d017l73" n="7" rend="7">Lors vint li evezques et li prevost et tous li pouplez contre lui, si lle moinerent
                    en lla montangne ou li .VII. saint martirez gisoient, si vindrent fors de lla fosse
                    encontre li·npereor.</p>
                    <p xml:id="d017l74" n="8" rend="8">Quant li emperierez vit leur faicez auzi cler [et] auzi reluizanz come li solail, il
                    li cheï a lleur piéx, et si cominza mout duremant Nostre Seingnor a lloer et ounorer.</p>
                    <p xml:id="d017l75" n="9" rend="9">Et quant il fu relevez, il les baissa touz et si plora sur li col de chascunz et si
                    dist: «Ausi me semble de vos faisez com de lla faice Jhesu Crist quant il resuscita
                    Lazaron dou monoment, et je li rent grant graiçez de ce que il ne m'a pas boisié de
                    ll’ezperançe de lla surreizion.»</p>
                    <lb/>
                </div2>
                <div2 xml:id="d017c010">
                    <head>
                        <title>10.COMENT LES .VII. DORMANS PARLLERENT A LL'ENPEREOR, ET COMENT IL RENDIRENT L'ARME A NOSTRE SEINGNOR</title>
                        <abbr>$10</abbr>
                    </head>
                    <p xml:id="d017l76" n="1" rend="1">Maximienz rezpondi et dist: «Empereor, saichiez que Nostre Sire nos a resuscitéz pour
                    reconforter ta foy et ta creance, et si ssaichiez bien que dez ore enn avant sainz
                    nulle doutançe que lli mort resusciteront.</p>
                    <p xml:id="d017l77" n="2" rend="2">Et a ce pues tu savoir que tu noz voiz parller a toy et raconter grant miracle de Dieu
                    aprés ce que nos somes resuscitéz.»</p>
                    <p xml:id="d017l78" n="3" rend="3">Quant ill orent ces choses dites a li·npereor et plusors autrez, il se couchierent
                    a terre, si ss'endormirent.</p>
                    <p xml:id="d017l79" n="4" rend="4">Et Nostre Sire rexut leur armez, si lles mist avec les sainz martirez en parmanauble
                    glorie.</p>
                    <p xml:id="d017l80" n="5" rend="5">Quant ce vit li·mpereor, si sse laissa cheoir sor ses corz, si lles baisoit tout en
                    plorant.</p>
                    <p xml:id="d017l81" n="6" rend="6">Donc si llez covri de cez vesteürez, si comanda a ffere serqueil tous dourés mout riches
                    ou l'on lez moitroit et ou l’on les enssevelliroit.</p>
                    <p xml:id="d017l82" n="7" rend="7">Quant vint a lla nuit, li emperierez fu endormiz, et li sainz martires s'apparurent
                    a llui et si lli distrent: «Emperierez, ne nos met pas en serquelz dorés si com tu
                    devisez a ffaire, mais laisse nos sor lle pure terre, car de seste leu nos resuscitera
                    Nostre Seingnor Jhesu Crist au jor de la grant rezurreizion que toute creature humaine
                    ert resuscité.»</p>
                    <lb/>
                </div2>
                <div2 xml:id="d017c011">
                    <head>
                        <title>11.COMENT LI·NPERIEREZ ET LI PREVOST FIRENT FAIRE UNE YGLIÇE ET UN OSPITAL A LL'OUNOR DES SAINT MARTIRES</title>
                        <abbr>$11</abbr>
                    </head>
                    <p xml:id="d017l83" n="1" rend="1">Quant li emperierez ot entendu cez choces que lli sains martirez li orent ditez, il
                    fist faire sor llez cors des sains martirez une mout belle yglice, et aprés un ospital
                    pour habiter les povres gens et les povrez maladez, et puiz i asist rentez dont il
                    fuissent soustenuz tous tens.</p>
                    <p xml:id="d017l84" n="2" rend="2">Un poi aprés manda les prestrez et les clers de lla contree, si selebra et fist la
                    reste des sainz martirez dont voz avez oï la vie.</p>
                    <p xml:id="d017l85" n="3" rend="3">Et trestuit cil qui lla estoient, li enperieres Theodoses et li evesques et li prevost
                    et tous li pueplez glorifierent et gratierent Nostre Seingnor Jhesu Crist Damedieu,
                    a cui henor et a ccui glorie soit par tos les siecles des sieclez. Amen.</p>
                    <lb/>
                    <l xml:id="d017l86" n="1" rend="$$">Li prizon qui moy excrist</l>
                    <lb/>
                    <l xml:id="d017l87" n="2" rend="$$">Puisse aler avec Jhesu Crist,</l>
                    <lb/>
                    <l xml:id="d017l88" n="3" rend="$$">Et tuit cil qui moy legiront</l>
                    <lb/>
                    <l xml:id="d017l89" n="4" rend="$$">Et que cestui livre exgarderont</l>
                    <lb/>
                    <l xml:id="d017l90" n="5" rend="$$">Puissent en paradiz aler,</l>
                    <lb/>
                    <l xml:id="d017l91" n="6" rend="$$">Sainz enconbrement trover.</l>
                    <lb/>
                    <l xml:id="d017l92" n="7" rend="$$">Dittez «Amen», que Diex l'outroit.</l>
                    <lb/>
                    <l xml:id="d017l93" n="8" rend="$$">Enzi com je ai dit, enzi soit! Amen.</l>
                    <lb/>
                </div2>
            </div1>
        </body>
    </text>
</TEI>
