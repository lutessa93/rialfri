<?xml version="1.0" encoding="UTF-8"?>
<TEI xmlns:xsi="http://www.w3.org/2001/XMLSchema-instance" xmlns="http://www.tei-c.org/ns/1.0">
    <teiHeader>
        <fileDesc>
            <titleStmt>
                <title xml:id="TRESOR-tresor">
                    <title type="short">Tresor</title>
                    <abbr>Tresor</abbr>
                    <note xml:id="note1">1261-1266</note>
                    <bibl>Brunetto Latini, <emph style="font-style:italic">Tresor</emph>, a cura di Pietro G. Beltrami, Paolo Squillacioti, Plinio Torri e Sergio Vatteroni, Einaudi, Torino, 2007 («I Millenni»).    </bibl>
                </title>
                <author xml:id="TRESOR" n="029.000">
                    <name>Brunetto Latini</name>
                    <abbr>Brunetto Latini</abbr>
                </author>
                <respStmt>
                    <resp key="RIALFrI">Edizione digitalizzata</resp>
                    <name>Pietro G. Beltrami, Paolo Squillacioti, Plinio Torri</name>
                </respStmt>
                <respStmt>
                    <resp key="RIALFrI">Marcatura digitale</resp>
                    <name>Luigi Tessarolo</name>
                </respStmt>
                <respStmt>
                    <resp>Reference basis text</resp>
                    <name>Brunetto Latini, <emph style="font-style:italic">Tresor</emph>, a cura di Pietro G. Beltrami, Paolo Squillacioti, Plinio Torri e Sergio Vatteroni, Einaudi, Torino, 2007 («I Millenni»).    </name>
                </respStmt>
            </titleStmt>
            <publicationStmt>
                <publisher>
                    <ref target="https://www.rialfri.eu">RIALFrI</ref>
                </publisher>
                <pubPlace>
                    <placeName>Padova</placeName>, <country>ITALY</country>
                </pubPlace>
                <date when="2022-07-01">01/07/2022</date>
                <availability status="search">
                    <p>Available only in search occurrences</p>
                </availability>
            </publicationStmt>
            <seriesStmt>
                <title>RIALFrI - Repertorio Informatizzato Antica Letteratura Franco-Italiana / Digital Repertory of Medieval Franco-Italian Literature</title>
                <respStmt>
                    <resp key="RIALFrI">First developer of encoded collection</resp>
                    <persName>Luigi Tessarolo</persName>
                </respStmt>
                <respStmt>
                    <resp key="RIALFrI">Principal investigator of collection</resp>
                    <persName>Francesca Gambino</persName>
                    <orgName>Università degli Studi di Padova</orgName>
                </respStmt>
            </seriesStmt>
            <notesStmt>
            </notesStmt>
            <sourceDesc>
                <bibl>Brunetto Latini, <emph style="font-style:italic">Tresor</emph>, a cura di Pietro G. Beltrami, Paolo Squillacioti, Plinio Torri e Sergio Vatteroni, Einaudi, Torino, 2007 («I Millenni»).    </bibl>
            </sourceDesc>
        </fileDesc>
        <encodingDesc>
            <projectDesc>
                <p>TEI-conformant markup, version P5, RIALFrI profile</p>
            </projectDesc>
            <classDecl>
                <taxonomy xml:id="tRIALFrI">
                    <category xml:id="t1">
                        <catDesc>Copie di testi francesi eseguite in Italia</catDesc>
                    </category>
                    <category xml:id="t2">
                        <catDesc>Rifacimenti e rimaneggiamenti da parte di autori italiani di opere francesi</catDesc>
                    </category>
                    <category xml:id="t3">
                        <catDesc>Opere originali scritte da autori italiani in francese</catDesc>
                    </category>
                    <category xml:id="t4">
                        <catDesc>Testi in francese d'Oltremare</catDesc>
                    </category>
                    <category xml:id="t5">
                        <catDesc>Opere che gravitano intorno al corpus di testi franco-italiani</catDesc>
                    </category>
                </taxonomy>
            </classDecl>
        </encodingDesc>
        <profileDesc>
            <langUsage>
                <language ident=""></language>
            </langUsage>
            <textClass>
                <catRef target="#t3"/>
                <keywords>
                    <term type="form">prose</term>
                    <term type="source">literary</term>
                </keywords>
            </textClass>
            <creation>
                <idno>1.00</idno>
                <date></date>
            </creation>
        </profileDesc>
    </teiHeader>
    <text>
        <body>
            <div1 xml:id="d001" type="section">
                <head>
                    <title>Libro I</title>
                    <abbr>1</abbr>
                </head>
                <div2 xml:id="d001c001">
                    <head>
                        <title>1.1</title>
                        <abbr>1</abbr>
                    </head>
                    <p xml:id="d001l1" n="">Ci comence le livre dou Tresor le quels translata maistre Brunet Latin de Florence en
                    francés et parole de la naissance de toutes choses briefment.</p>
                    <lb/>
                    <p xml:id="d001l2" n="1" rend="1">Cest livre est apelez Tresor. Car si come li sires qui viaut en petit leu amasser choses
                    de grandisme vaillance, non pas por son delit solement, mes por acroistre son povoir
                    et por asseurer son estat en guerre et en pes, i met les plus chieres choses et les
                    plus precious joiaus qu'il puet selonc sa bone entencion, tout autresi est li cors de
                    cest livre conpilez de sapience, si come celui qui est estrait de toz les membres de
                    philosophie en une some briefment. Et la premiere partie de cest tresor est autresi
                    come deniers contans, por despendre touzjor en choses besoignables; c'est a dire que
                    ele trate dou comencement dou siecle, et de l'ancieneté des vieilles estoires et de
                    l'establissement dou monde et de la nature de toutes choses en soume.</p>
                    <p xml:id="d001l3" n="2" rend="2">Et ce apartient a la premiere science de philosophie, c'est a theorique, selonc ce que
                    li livres parole ci aprés. Et si come sens deniers n'auroit nulle moieneté entre les
                    heuvres des genz, qui adreçast les uns contre les autres, autresi ne puet nus hom [s]avoir
                    des autres choses pleinement se il ne set ceste premiere partie dou livre.</p>
                    <p xml:id="d001l4" n="3" rend="3">La seconde partie qui tracte de vices et de vertus est de preciouses pieres, qui donent
                    a home delit et vertu, c'est a dire quels choses hom doit fere et quels non, et moistre
                    la raison por quoi; et ce apartient a la seconde et a la tierce partie de philosophye,
                    c'est a pratique et a logique.</p>
                    <p xml:id="d001l5" n="4" rend="4">La tierce partie dou tresor est de fin or, c'est a dire que ele enseigne a home parler
                    selonc la doctrine de rethorique, et coment li sires doit governer les genz qui souz
                    lui sont, meesmement selonc les usaiges [as] ytaliens; et tout ce apartient a la seconde
                    science de philosophye, c'est pratique. Car si come l'or sermonte toutes manieres de
                    metals, autresi est la science de bien parler et de governer genz plus noble de nulle
                    art dou monde. Et por ce que li tresor qui ci est ne doit pas estre donés se a home
                    non qui soit soufisable a si haute richesce, la baillerai je a toi biau douz amis, car
                    tu en es bien dignes selonc mon jugement.</p>
                    <p xml:id="d001l6" n="5" rend="5">Et si ne di je pas que li livres soit estraiz de mon povre sens ne de ma menue science;
                    mes il iert ausi come une bresche de mel coillie de diverses flors, car cest livres
                    iert conpilez soulement des merveillous diz des actors qui devant nostre tens ont traitié
                    de philosophye, chascun selonc ce que il en savoit partie; car tote ne la p[ue]t savoir
                    home terrien, por ce que philosophie est la racine de cui croissent toutes les sciences
                    que l'en puet savoir, tout autresi come une fonteine dont mainz roissiaus issent et
                    decorrent ça et la, si que les uns boivent de l'un et les autres de l'autre; mes ce
                    est diversement, car li un en boivent plus et li autre moins sens estanchier la fonteine.</p>
                    <p xml:id="d001l7" n="6" rend="6">Por ce dit Boeces ou livre de sa Consolacion que il la vit en semblance de dame, en
                    tel habit et en si tres merveillouse puissance que ele croissoit quant il li plaisoit,
                    tant que son chief montoit sor les estoilles et sor le ciel, [et] porveoit amont et
                    aval selonc droit et selonc verité. A ce comence mon conte, car aprés bon comencement
                    ensit bone fin. Et nostre enp[e]reres dit ou Livre de Loi que comencement est greignor
                    partie de la chose.</p>
                    <p xml:id="d001l8" n="7" rend="7">Et se aucun demandoit por quoi ceste livre est escrit en roman selonc le patois de France,
                    puis que nos [so]mes ytaliens, je diroie que ce est par .§{ii}. raisons: l'une que nos
                    [so]mes en France, l'autre por ce que la parleure est plus delitable et plus comune
                    a touz languaiges.</p>
                    <lb/>
                </div2>
                <div2 xml:id="d001c002">
                    <head>
                        <title>1.2</title>
                        <abbr>2</abbr>
                    </head>
                    <p xml:id="d001l9" n="">De philosophie et de ses parties.</p>
                    <lb/>
                    <p xml:id="d001l10" n="1" rend="1">Phylosophie est veraiz encerchement des choses naturels et des divines et [des] humanes,
                    tant come a home est possible de entendre; dont il avint que aucuns qui s'estudierent
                    a enquere et a savoir la verité de ces .§{iii}. choses qui sont dites en philosophie,
                    ce est a dire de la divinité et des choses de nature et [des] humanes choses, furent
                    droit filz de philosophie, et por ce furent eaus apelez philosophes.</p>
                    <p xml:id="d001l11" n="2" rend="2">Et il fu voir que au comencement dou siecle, quant les genz qui soloient vivre a loi
                    de bestes conurent premierement la digneté de la raison et de la conoissance que Dieu
                    lor avoit donee, et il vo[r]rent savoir la verité des choses qui sont en phylosophie,
                    il cheirent en .§{iii}. questions; une estoit de savoir la nature de totes choses celestiaus
                    et ter[rie]nes, la seconde et la tierce sont des humanes choses. Dont la [seconde]
                    est de savoir quels choses l'en doit faire et quels non, la tierce est de savoir raison
                    et preuve por quoi l'en doit les unes fere et les autres non.</p>
                    <p xml:id="d001l12" n="3" rend="3">Et puis que ces trois questions furent traite[e]s et ventilees longuement entre les
                    autres saiges clers et entre les philosophes, il troverent en philosophie lor mere
                    .§{iii}. principaus menbres, ce est a dire .§{iii}. manieres de science por enseigner
                    et prover la veraie raison des .§{iii}. questions que je ai devisé ci devant.</p>
                    <lb/>
                </div2>
                <div2 xml:id="d001c003">
                    <head>
                        <title>1.3</title>
                        <abbr>3</abbr>
                    </head>
                    <p xml:id="d001l13" n="">Coment la nature de totes choses est devisee en .§{iii}. manieres selonc theorique.</p>
                    <lb/>
                    <p xml:id="d001l14" n="1" rend="1">Dont la premiere, c'est theorique, est cele proprie science qui nos enseigne la premiere
                    question, de savoir et de conostre les natures de toutes choses celestiaus et terrienes.
                    Mes por ce que ces natures sont vaires et diverses, a ce que autre nature est de choses
                    qui n'ont point de cors ne [ne] conversent entre les corporels choses, autre nature
                    est des choses qui ont cors et conversent entre les corporales choses, et une autre
                    nature est des choses qui n'ont point de cors et sont entor les corporales choses,
                    por ce fu il bien resnable chose que ceste science de theorique feist de son cors .§{iii}.
                    autres sciences, por demonstrer les tres diverses natures que je ai devisees. Et ces
                    sciences sont apelees en lor nom theologie, fisique et matematique.</p>
                    <p xml:id="d001l15" n="2" rend="2">La premiere et la plus haute des .§{iii}. sciences qui sont estraites de theorique
                    si est theologie, qui trespasse le ciel et nos mostre les natures des choses qui n'ont
                    point de cors ne ne conversent entre les [cor]por[au]s choses, en tel maniere que par
                    lui conoissons [nos] Dieu le tout puissant; par lui creons nos la sainte Trinité dou
                    Pere, dou Fis et dou Saint Esperit en une seule [substance, non mie en une seule] persone;
                    per lui avons nos la foi catholique et la loi de sainte Yglise, et briefment ele nos
                    enseigne tot ce que a divinité apartient.</p>
                    <p xml:id="d001l16" n="3" rend="3">La seconde est fisique, par cui nos savons la nature des choses qui ont cors et conversent
                    entre les [cor]por[au]s choses, c'est a dire des homes et de bestes, des oiseaus, des
                    poissons, des plantes et des pierres et des autres corporels choses qui sont entre
                    nos.</p>
                    <p xml:id="d001l17" n="4" rend="4">La tierce est mathematique, par cui nos savons les natures des choses qui n'ont point
                    de cors et sont entor les [corporaus choses] [et ceste choses sont de .§{iiii}. diverses
                    manieres, et por ce sont] .§{iiii}. sciences au cors de mathematique, et sont apelees
                    par droit nom arismetique, musique, geometrie et astronomie.</p>
                    <p xml:id="d001l18" n="5" rend="5">La premiere de ces .§{iiii}. sciences si est arismetique, qui nos enseigne conter et
                    nombrer et joindre l'un conte sor l'autre, et multeplier l'un permi l'autre, et les
                    uns oster des autres et partir et deviser en plusors parties; et de ce sont les enseignemenz
                    de l'abaque et de l'algorisme.</p>
                    <p xml:id="d001l19" n="6" rend="6">La seconde est musique, qui nos enseigne fere voiz et sons en chant et en citholes
                    et en orgues, et en autres estrumenz acordables uns contre les autres, por delit des
                    genz, ou en yglise por le servise Nostre Seignor.</p>
                    <p xml:id="d001l20" n="7" rend="7">La tierce si est geometrie, par qui nos savons les mesures et les proporcions des choses
                    par lonc et par lé et par hautesce, c'est la science par cui les anciens saiges s'esforcerent
                    par soutileté de geometrie de trover la grandor dou ciel et de la terre, et l'autesce
                    entre l'un et l'autre, et maintes autres proporcions qui a me[rve]illier font.</p>
                    <p xml:id="d001l21" n="8" rend="8">La quarte science est astronomie, qui nos enseigne trestot l'ordenement dou ciel et
                    dou fiermament et des estoilles, et [le] cors des .§{vii}. planetes par son zodiaque,
                    c'est parmi les .§{xii}. signaus, et coment se muent les tens [a] chaut ou [a] froidure
                    ou a pluie ou a se[c] ou a vent, par raison qui est establie en les estoilles.</p>
                    <lb/>
                </div2>
                <div2 xml:id="d001c004">
                    <head>
                        <title>1.4</title>
                        <abbr>4</abbr>
                    </head>
                    <p xml:id="d001l22" n="">Des choses que l'en doit faire et quels non, selonc pratique.</p>
                    <lb/>
                    <p xml:id="d001l23" n="1" rend="1">Pratique est la seconde science de philosophie, qui nos enseigne que l'en doit fere
                    et que non. Et a la verité dire ce puet estre en .§{iii}. manieres; car une maniere
                    est de fere aucunes choses et eschiver autres por governer lui meesmes, une autre maniere
                    est por governer sa mesnee et sa maison et son avoir et son herietage, et une autre
                    maniere c'est por governer genz ou .§{i}. regne ou .§{i}. pueple ou une cité, en pes
                    et en guerre.</p>
                    <p xml:id="d001l24" n="2" rend="2">Mes puis que les anciens saiges conurent ces .§{ii[i]}. diversitez, il convint que
                    il trovassent en pratique .§{iii}. manieres de sciences per adrescier les .§{iii}.
                    manieres de governer soi et autrui, ce sont etique, yconomique, polytique.</p>
                    <p xml:id="d001l25" n="3" rend="3">La premiere de ces .§{iii}. sciences c'est hetique, qui nos enseigne governer nos premierement,
                    [a ensuirre] vie honeste, et fere les vertuouses heuvres, et garder soi des vices;
                    car nus ne poroit vivre au monde ne bien ne honestement, ne profiter a soi ne as autres,
                    se il ne governoit sa vie et [a]dreçoit s[es] me[ur]s selonc les vertus.</p>
                    <p xml:id="d001l26" n="4" rend="4">La seconde est yconomique, qui nos enseigne nos genz et nos filz meesmes governer,
                    et si nos enseigne a garder et acroistre nos possessions et nos herietages, et avoir
                    mueble et chatel per despendre et por retenir, selonc que leus et tens muent.</p>
                    <p xml:id="d001l27" n="5" rend="5">La tierce est polytique, et sens faille c'est la plus haute science et dou plus noble
                    mestier qui soit entre les homes, car ele nos enseigne governer les estranges genz
                    d'[un] reingne et d'une vile, .§{i}. pueple et une comune en tens de pes et de guerre,
                    selonc raison et selonc justise.</p>
                    <p xml:id="d001l28" n="6" rend="6">Et si nos enseingne totes les ars et toz les mestiers que a vie d'ome sont beseignables;
                    c'est en .§{ii}. manieres, car l'une est en huevre et l'autre en parole: cele qui est
                    en huevre sont les mestiers que l'en huevre touzjors de mains et de piez, ce sont fevres,
                    drapiers, corduaniers, et [c]es autres mestiers qui sont besoignables a la vie des
                    homes, et sont apelés mecanique. Cele qui est en parole sont celes que l'en huevre
                    de [sa] boche et de sa langue, et sont en .§{iii}. manieres, sor quoi sont establies
                    .§{iii}. sciences: gramatique, dialetique et rethorique.</p>
                    <p xml:id="d001l29" n="7" rend="7">Dont la premiere est gramatique, qui est fondement et porte et entree des autres sciences;
                    qui nos enseigne [a] parler [et] escrire et lire a droit sens vice de barbarisme et
                    de solocisme.</p>
                    <p xml:id="d001l30" n="8" rend="8">La seconde est dialetique, qui nos enseigne prover nos diz et nos paroles [par raison],
                    et par tels argumenz qui donent foi as paroles que nos avons dites, si que eles semblent
                    voires et provables a estre voires.</p>
                    <p xml:id="d001l31" n="9" rend="9">La tierce science est rethorique, cele noble science qui nos enseigne trover et ordener
                    et dire paroles bones et belles et pleines de s[ent]ences, selonc ce que la [m]at[e]re
                    requiert. C'est la mere des parliers, c'est l'enseignement des diteors, c'est la science
                    qui adre[ça] le monde premierement a bien fere, et qui encor l'adresce par la predicacion
                    des sainz homes, per les divines Escritures et per la loy qui les genz governe a droit
                    et a justise. C'est la science de cui Tulles dit en son livre que c[i]l [a] hautisme
                    chose conquise qui de ce trepasse [les homes, dont li home trespassent] totes les autres
                    animaus, c'est de la parleure.</p>
                    <p xml:id="d001l32" n="10" rend="10">Por ce devroit chascuns pener de savoir le, se sa nature li soufre et l'aide, car sens
                    nature et sens [e]nseignement ne la puet nul conquerre. Et au voir dire de lui avons
                    nos mestier en toutes beseignes tozjors, et maintes choses granz et petites povons
                    nos fere par soulement bien dire ce que covient, que nos ne le porons fere par force
                    d'armes ne par autre engin.</p>
                    <lb/>
                </div2>
                <div2 xml:id="d001c005">
                    <head>
                        <title>1.5</title>
                        <abbr>5</abbr>
                    </head>
                    <p xml:id="d001l33" n="">Ci dit por quoi l'en doit les unes choses faire et les autres non, selonc logique.</p>
                    <lb/>
                    <p xml:id="d001l34" n="1" rend="1">Logique est la tierce scie[n]ce de philosophie, cele proprement qui enseigne prover
                    et mostrer raison por quoi l'en doit les unes choses fere et les autres non. Et ceste
                    raison ne puet nul home bien mostrer se par parole non, donc est logique science par
                    laquel l'en puet prover et dire raison por quoi et coment ce que nos disons est ausi
                    voir come nos metons avant; et c'est en .§{iii}. manieres, et ensi sont .§{iii}. sciences:
                    dialetique, fi[d]ique et sofisique.</p>
                    <p xml:id="d001l35" n="2" rend="2">Dont la premiere est dialetique, et enseigne tancier et contendre et desputer les uns
                    contre les autres, et fere questions et defenses.</p>
                    <p xml:id="d001l36" n="3" rend="3">La seconde est fi[d]ique, qui enseingne prover que [s]es paroles que il a dites sont
                    veritables, et que la chose est ensi come il dit per droite raison et par veraz argumenz.</p>
                    <p xml:id="d001l37" n="4" rend="4">La tierce science de logyque est sofistique, qui enseigne prover que les paroles que
                    l'en dit soient veraies; mes ce prove il per mal engin et par fauses raisons et per
                    sofismes, c'est par argumenz qui ont semblance et coverte de verité, mes il n'i a chose
                    se fause non.</p>
                    <p xml:id="d001l38" n="5" rend="5">Jusques ci a devisé li contes assez briefment et apertement ce que est philosophie,
                    et toutes les sciences que l'en puet [s]avoir, dont philosophie est mere et fonteine.
                    Des ores mes s'en veut torner a sa matire, c'est a theorique, qui est la premiere partie
                    de philosophie, por demostrer un poi de la nature des choses dou ciel; mes ce sera
                    au plus briefment que li maistres porra.</p>
                    <lb/>
                </div2>
                <div2 xml:id="d001c006">
                    <head>
                        <title>1.6</title>
                        <abbr>6</abbr>
                    </head>
                    <p xml:id="d001l39" n="">Coment Dieu fist toutes choses au comencement.</p>
                    <lb/>
                    <p xml:id="d001l40" n="1" rend="1">Les saiges dient que Nostre Sire Dieu, qui est comencement de toutes choses, fist et
                    crea le monde et toutes autres choses en .§{iiii}. manieres; car tot avant ot il en
                    sa pensee l'ymage et la figure coment il feroit le monde et les autres choses, et ce
                    ot il tozjors eternelment, si que cele pensee n'ot onques comencement. Et ceste ymaginacion
                    est apelee monde arquetipes, c'est a dire monde en semblance.</p>
                    <p xml:id="d001l41" n="2" rend="2">Aprés ce fist il de nient une grosse matire, qui n'estoit de nulle figure ne de aucune
                    semblance, mes ele estoit de si faite norme et si apareillie que il en p[ooi]t forgier
                    et retraire ce que il voloit, et ceste matire est apelee ylem. Puis qu'il ot ce fait
                    si come a lui plot, mist il en huevre et en fait son proposement, et fist le monde
                    et [c]es autres creatures, selonc sa porvoiance. Et ja soit ce que il le peust fere
                    tost et isnelement, il ne [i] vost onques corre, ainceis i mist .§{vi}. jors et au
                    septisme se reposa.</p>
                    <p xml:id="d001l42" n="3" rend="3">Or la Bible nos raconte que au comencement Nostre Sire comanda que li mondes fust faiz,
                    c'est a dire ciel [et aigue] et terre et clarté, et les angles, et que la clarté fust
                    devisee des tenebres. Et puis que il le comanda, fu fait de nient, et cest fu le premier
                    jor dou siecle; de quoi tesmoignent les plusors que celui jor est a .§{xiiii}. jors
                    a l'issue dou mois de mars.</p>
                    <p xml:id="d001l43" n="4" rend="4">Au secont jor fu establis le fermement. Au tierz jor comanda que la terre fust devisee
                    de la mer et des autres eues, et que totes choses qui sont racinees en terre fussent
                    faites cel jor. Au quart jor comanda que li soloil et la lune et les estoilles et toutes
                    les luminaires fussent faites. Au quint jor comanda que poissons fussent fait, [et
                    li oisel et toutes les bestes qui volent par l'air et noent par l'iaue. Au sisime jor
                    commanda Diex que les bestes fussent faites qui vont par terre]. Et lors fist il Adam
                    a sa semblance, et puis fist Eve de la coste Adam, et lors cria il arme de nient et
                    la mist en lor cors.</p>
                    <lb/>
                </div2>
                <div2 xml:id="d001c007">
                    <head>
                        <title>1.7</title>
                        <abbr>7</abbr>
                    </head>
                    <p xml:id="d001l44" n="">Coment aucunes choses furent faites de nient.</p>
                    <lb/>
                    <p xml:id="d001l45" n="1" rend="1">Par ces paroles povons nos entendre que Dieu fist solement home, car de toutes les
                    autres choses comanda il que eles fussent faites, et plus est a fere que a comander.
                    Mes coment que il fust, il i a .§{ii}. manieres: car aucunes choses furent faites de
                    noient, ce sont les angles, le monde et la clarté [et] ylem, qui fu[rent] fait[es]
                    au comencement; [et] l'arme est cr[i]ee de noient, et tozjors cre[e] il noveles armes.
                    L'autre maniere est que toutes les autres choses furent faites de aucune autre matire.</p>
                    <lb/>
                </div2>
                <div2 xml:id="d001c008">
                    <head>
                        <title>1.8</title>
                        <abbr>8</abbr>
                    </head>
                    <p xml:id="d001l46" n="">Ci devise l'ofice de nature.</p>
                    <lb/>
                    <p xml:id="d001l47" n="1" rend="1">Or avez oï trois manieres coment Deu fist toutes choses. La quarte maniere fu que quant
                    il ot tot fait, il ordena la nature de chacune chose par soi, et lor establi certeins
                    cors coment eles doivent naistre et comencer, et morir [et finer], et la force et la
                    proprieté et la nature de chascune.</p>
                    <p xml:id="d001l48" n="2" rend="2">Et sachiez que totes choses qui ont comencement, c'est a dire qui furent faites de
                    aucune matire, si auront fin; mes celes qui furent creés de noient n'auront pas fin.
                    Et sor ceste quarte matire est l'ofice de nature, [ki est viaire] so[n] verai pere:
                    il est creator, ele est creature; il est sens comencement, ele fu comencee; il est
                    comanderes, ele est obeissant; il n'aura ja fin, ele fenira ou tot son labor; il est
                    tot puissant, ele n'a povoir, se de ce non que Dieu li a otroié; il set toutes choses
                    passeés, presentes et futures, ele ne set riens, se ce non que il li mostre; il ordena
                    le monde, ele ensit ses ordenemenz. Ensi povons nos conoistre que chascune chose est
                    sousmisse a sa nature; et neporquant cil qui tout fist puet remuer et changier le cors
                    de nature par devin miracle, si come il fi[s]t en la glorieuse Virge [Marie], qui conçut
                    le fil Deu sens charnel conoissement, et fu nete virge devant et aprés, et il meesme
                    resuscita de la mort. Ces et autres devines miracles ne sont mie contre nature.</p>
                    <p xml:id="d001l49" n="3" rend="3">Et se aucuns deist que Dieu ordena certain cors a nature et puis fait encontre le cors,
                    que il remue son premier talent, et se il remue talent donc n'est il mie permanable,
                    je li diroie que nature n'a que fere en chose que Dieu ret[in]t en sa poesté, et que
                    tozjors ot li Peres en volenté la naissance et la passion et la resurecion son Fis,
                    si come il avint.</p>
                    <lb/>
                </div2>
                <div2 xml:id="d001c009">
                    <head>
                        <title>1.9</title>
                        <abbr>9</abbr>
                    </head>
                    <p xml:id="d001l50" n="">Ci dit que en Dieu n'a nul temps.</p>
                    <lb/>
                    <p xml:id="d001l51" n="1" rend="1">Car la eternité Dieu est devant toz tens, en lui ne est pas division dou tens alé ou
                    dou present ou de celui qui est a venir, mes toutes choses sont presentes a lui, por
                    ce que il les embrace toutes per la eternité, mes ces .§{iii}. tens sont en nos, raison
                    coment: l'en dit dou tens qui est alé: je ai doné; et dou tens qui est a venir [dit
                    l'en: je donrai]; et dou tens qui est present dit l'on: je done. Mes Dieu le comprent
                    tout si universelment que tout ce qu'il fist, ou que il fait, est a lui ausi come en
                    present.</p>
                    <p xml:id="d001l52" n="2" rend="2">Et sachiez que tens n'apartient pas as creatures qui sor le ciel sont, mes a celes
                    qui sont desouz. Et devant le comencement dou monde n'estoit nul tens, por ce que tens
                    fu faiz et establiz a celui comencement; et por ce est apellez comencement, que toutes
                    choses furent lors comencees.</p>
                    <p xml:id="d001l53" n="3" rend="3">Mes li tens n'a nulle espace corporelment, car par un poi s'en vont ainceis qu'il vieignent,
                    et por ce n'a il en els point de fermeté, que tote[s] creatures se mue[ve]nt et muent
                    isnelement. Por ce di je que ces .§{iii}. tens, c'est le preterit, li presenz et cil
                    qui est a venir, ne sont pas se en la pensee non, qui se sovient des choses alees et
                    esgarde les presenz et atent les futures.</p>
                    <lb/>
                </div2>
                <div2 xml:id="d001c010">
                    <head>
                        <title>1.10</title>
                        <abbr>10</abbr>
                    </head>
                    <p xml:id="d001l54" n="">Ci dit que en Dieu n'a nul muement.</p>
                    <lb/>
                    <p xml:id="d001l55" n="1" rend="1">Ce n'est pas ensi en Dieu, mes toz ensemble presencialment. Por ce faillent ciaus qui
                    dient que en lui fu li tens mués quant il li vint novelle pensee dou monde fere. Mes
                    je di bien que ceste façon fu en son conseil eternelment, et que devant le comencement
                    n'estoit nul tens, mes sa eternité; car li tens fu comenciez par le creature, non le
                    creature par le tens.</p>
                    <p xml:id="d001l56" n="2" rend="2">Aucun demandent que Dieu fasoit ainces que li mondes fust faiz et que sodanement li
                    vint en volenté de fere le monde; et por ce cuident il que il vost aucune foiz ce que
                    il ne vost primes. Mes je di que novelle volenté ne fu ele pas, car ja soit ce que
                    li mondes ne fust encores fais, toutes fois estoit il en son eternel conseil.</p>
                    <p xml:id="d001l57" n="3" rend="3">Et d'autre part Dieu est sa volenté et sa volenté est Dieu; mes Dieu est eternel et
                    sens remuance, donc est sa volenté eternel et sens remuance.</p>
                    <p xml:id="d001l58" n="4" rend="4">Cele matire de quoi ces choses furent forme[e]s les devance de naissance, non mie de
                    tens, autresi come le son est devant le chant; car li sons est devant le chant por
                    ce que la douçor dou chant apartient au son, mes li sons n'apartient pas a la douçor
                    dou chant, et neporquant andous sont ensemble.</p>
                    <p xml:id="d001l59" n="5" rend="5">Et [de] cele matire fu dit ça arieres que ele n'avoit figure ne semblance nule, por
                    ce que encores n'estoient forgies les choses qui devoient estre faites, mes cele matire
                    estoit de noient.</p>
                    <p xml:id="d001l60" n="6" rend="6">Je di que au comencement clartez fu devisee de tenebres. Et ja soit ce que Dieu dist
                    per la boche dou prophete: Je sui cil qui fait la clarté et crie les tenebres, ne doit
                    nus hom croire que tenebres aient cors; mes la nature des angles qui ne trepasserent
                    est apellee clarté, et la nature de ceaus qui trepasserent est apellee tenebres. Et
                    por ce dit la Bible que au comencement fu la clartez devisee des tenebres, c'est a
                    dire que Dieu crea les angles, et de l'un de ceaus fist il la clarté et des autres
                    les tenebres; mes les bons crea il et les aprist, les mauvais crea il mes il ne les
                    aprist. Dieu fist totes choses molt bones, donc n'est il nulle chose mauvaise per nature;
                    mes [se] nos usons d'eles mauvaisemen eles devienent mauvaises, et ensi change la bonté
                    de nature.</p>
                    <lb/>
                </div2>
                <div2 xml:id="d001c011">
                    <head>
                        <title>1.11</title>
                        <abbr>11</abbr>
                    </head>
                    <p xml:id="d001l61" n="">Ci devise coment le mal fu trové.</p>
                    <lb/>
                    <p xml:id="d001l62" n="1" rend="1">Le mal fu trové par le deable, non pas criés; et por ce est il noient, car ce qui est
                    sens Dieu est noiant, et Dieu ne fist pas le mal. Mes [li herite] cuident que Dieu
                    fist le bien et que le deable fist le mal, et ensi croient que il soient .§{ii}. natures,
                    une de bien et une autre de mal. Mes il sont deceus, por ce que mal n'est pas per nature,
                    ainz fu trové per le deable, lors que li angles, qui bon estoit, per son orgoill devint
                    mauvais et trova le mal.</p>
                    <p xml:id="d001l63" n="2" rend="2">Et que mal ne soit per nature apert tout clerement car tote nature ou ele est permanable,
                    [c']est Dieu, ou ele est remuable, c'est creature; mes creature n'est il mie, por que
                    se il vient sor la bone creature si la fait [i]l viciouse, et quant il s'en part la
                    nature demore. Et cest mal n'est pas en un leu, et d'autre part nulle chose a[nui]e
                    qui est naturels.</p>
                    <p xml:id="d001l64" n="3" rend="3">Aucuns demande[nt] por quoi Dieu laissa naistre le mal, et je di por ce que la biautez
                    de la bone nature fust coneue per son contraire, car .§{ii}. choses contraires, quant
                    eles sont ensemble l'une contre l'autre, eles sont plus apparissanz. Se tu reignoies
                    les sorcils d'un home, tu en hostes petit de chose, mes le cors en devi[e]nt plus laides;
                    tout autresi se tu blasme entre toutes creatures une petite vermine que ele soit mauvaise
                    par nature, certes tu fais tort a toutes creatures.</p>
                    <p xml:id="d001l65" n="4" rend="4">Touz maus sont venus sor la humane lignee por le peché dou premier home; et por ce
                    touz maus qui sont en nos ou il sont par naissance ou il sont par nostre coupe. Plusors
                    dient que les maus sont e[s] creatures, c'est ou feu por ce qu'il art, ou fer por ce
                    qu'il occie; mes il ne consirent mie que ces choses soient bones per nature, mes per
                    le pechié de l'ome sont devenues [nuisans], car devant le pechié li estoient sozmises
                    dou tout.</p>
                    <p xml:id="d001l66" n="5" rend="5">Et ensi sont eles nuissanz a home per son pechié, non pas par nature; si come la clartez,
                    qui est bone per nature, mes ele est mauvaise as iauz malades, et ce avient per vice
                    des iauz, non pas de la clarté.</p>
                    <p xml:id="d001l67" n="6" rend="6">Et l'en fait mal en .§{ii}. manieres: ou en la pensee ou en l'euvre; et cil qui est
                    en la pensee est apellez iniquité, et est .§{iii}. manieres: ou [en] temptacion ou
                    [en] delit ou [en] consentir. Cil qui est en huevre est apellez pechiez, et est autresi
                    en .§{iii}. manieres: ou en paroles ou en fait ou en persevera[nce].</p>
                    <p xml:id="d001l68" n="7" rend="7">Mes li prophetes David au comencement dou sautier ne nonme que .§{iii}. manieres de
                    pechiez: la premiere qui est en la pensee, qui vient per temptacions et par mauvais
                    conseil, la seconde est en huevre, la tierce est perseverance dou mal, en quoi il en
                    done as autres exemple de maufere; c'est senefié per les .§{iii}. mors que Jesu Crist
                    resucita, un qui estoit dedenz la maison, c'est la pensee, l'autre qui estoit a l'uis
                    de la maison, c'est l'uevre, l'autre qui estoit en voie, c'est [qui] pardur[e] en malfere
                    devant touz.</p>
                    <lb/>
                </div2>
                <div2 xml:id="d001c012">
                    <head>
                        <title>1.12</title>
                        <abbr>12</abbr>
                    </head>
                    <p xml:id="d001l69" n="">Ci devise [la nature] des angles.</p>
                    <lb/>
                    <p xml:id="d001l70" n="1" rend="1">Angels sont esperilz naturelment, et lor nature est muable; mes la charité pardurable
                    les guarde sens corrupcion, et ensi sont il permanables per grace, non mie par nature;
                    [car se ce fust par nature] li deables ne cheist.</p>
                    <p xml:id="d001l71" n="2" rend="2">Devant totes les creatures dou monde furent faiz les angles; et devant les autres fu
                    faiz celui qui est apelez deables, non mie per quantité de tens, mes par ordre de seignorie
                    que il ot sor les autres. Et per cele seurté cheï sens retor, et il cheï premier que
                    l'ome ne fu[st] fai[z]; car mantenant que li deables fu criés, monta il en orgoill
                    et cheï dou ciel; puis deçut il Adam et le fist cheoir, et ensi cheï l'ome et le deble.
                    Mes l'ome retorna a Dieu por ce que il se repenti et reconut que il estoit desoz Dieu;
                    mes li deables dist que il estoit paroil a Dieu et graindres de Dieu, et por ce que
                    il ne se repenti mie ne demanda il pardon.</p>
                    <p xml:id="d001l72" n="3" rend="3">Mes je di que l'ome trove pardon por ce que la foibleté de pechier vient en lui de
                    par le cors, qui est de boe et de terre moiste, et li angle pech[ierent] qui ne estoi[en]t
                    chargié de nulle charnel maladie.</p>
                    <p xml:id="d001l73" n="4" rend="4">Puis que les mauvais angles furent cheus, les autres furent confermés en bien fere,
                    et de ce dit la Bible que au secont jor fu establiz le fermement et fu le ciel apellez
                    fermement.</p>
                    <p xml:id="d001l74" n="5" rend="5">.viii[i]. sont les ordres des bons angles [et] sont [tuit establi par degré et par
                    dignité; et chascuns obeist a l'autre selonc son office. Cil ordre sont: angle,] archangeles,
                    trons, dominacions, vertus, principaus, poestés, cherubin et seraphin.</p>
                    <p xml:id="d001l75" n="6" rend="6">Les angles sevent toutes choses par la parole de Dieu avant que eles soient faites,
                    et qui encor sont a venir as homes. Et ja soit [ce] que les mauvais angles perdissent
                    les autres [vertus], il ne perdirent la vertu dou sens qui fu donee as angles; et ce
                    que il pue[n]t savoir devant est en .§{iii}. manieres: ou per soutileté de nature,
                    ou per e[x]per[ie]nce dou tens, ou par revelacion de poesté qui maint desoure.</p>
                    <p xml:id="d001l76" n="7" rend="7">Quant Dieu se coroce au monde, il envoie les mauvais angles en ofice de venjance, mes
                    toutesfois les constraint qu'il ne facent tant de mal come il desirent; mes les bons
                    angles envoie Dieu en ofice de salus des homes, et por ce dient les plusors que toz
                    les homes ont angles qui sont provost por eaus garder.</p>
                    <lb/>
                </div2>
                <div2 xml:id="d001c013">
                    <head>
                        <title>1.13</title>
                        <abbr>13</abbr>
                    </head>
                    <p xml:id="d001l77" n="">Ci parole de l'ome.</p>
                    <lb/>
                    <p xml:id="d001l78" n="1" rend="1">Toutes choses des le ciel en aval sont faites per l'ome, mes l'ome est fait per lui
                    meesmes. Et que l'ome soit en plus haute digneté que toutes autres creatures, il apert
                    clerement per la reverance de Dieu, qui de toutes autres choses comanda: soit ensi
                    et ensi fait ce et ce; mes de l'ome mostre il qu'il en pensa diligenment en son conseil
                    quant il dist: fasons home a la ymage et a la similitude nostre.</p>
                    <p xml:id="d001l79" n="2" rend="2">Adam cria il, mes la feme fu puis [form]ee de la coste son baron: l'ome fu fait a la
                    ymage de Dieu, mes la feme fu faite a l'ymage de l'ome, et por ce sont femes souzmises
                    as homes par loy de nature. Encores fu l'ome faiz por soi meesmes et la feme por li
                    aidier. L'ome por son peché fu bailliez au deable quant il fu dit: Tu es terre et en
                    terre en iras; lors fu dit au serpent, c'est au deable: Tu mangeras la terre, c'est
                    a dire les mauvais homes.</p>
                    <lb/>
                </div2>
                <div2 xml:id="d001c014">
                    <head>
                        <title>1.14</title>
                        <abbr>14</abbr>
                    </head>
                    <p xml:id="d001l80" n="">Ci parole de la nature de l'arme.</p>
                    <lb/>
                    <p xml:id="d001l81" n="1" rend="1">Arme est vie de l'ome, et Dieu est vie de l'arme. Et l'arme de l'ome n'est pas home,
                    mes son cors, qui fu fait de moiste terre soulement, est home se arme habite dedenz,
                    et per cest co[n]jungement de la char est apelé home, selonc que li apostres dit, que
                    l'arme fu faite en la char a l'ymage de Dieu. Et por ce sont en error ceaus qui croient
                    que arme ait cors, car a l'ymage de Dieu est ele faite, non pas en tel maniere que
                    ele soit [nient] muable, mes que ele soit sens cors ausi come Dieu est et ses angles.</p>
                    <p xml:id="d001l82" n="2" rend="2">Et sachiez que armes ont comencement mes n'auront fin; car il i a choses en .§{iii}.
                    manieres: unes qui sont temporels, les[quels] ont comencement et finissent, les autres
                    sont p[e]rpetuels, qui ont comencement mes non finissent, ce sont les angles et les
                    armes, les autres sont sempiternes, qui ne comencent ne definent, c'est Dieu et sa
                    divinité.</p>
                    <p xml:id="d001l83" n="3" rend="3">Mes arme n'est pas divine substance ne divine nature, ne n'est mie faite ainces que
                    son cors, mes en cele hore meesmes est ele crie[e] quant ele est mise dedenz le cors.
                    Maintes noblesces sont en l'arme par nature, mes ele escurcist par le mellement dou
                    cors qui est decheable.</p>
                    <lb/>
                </div2>
                <div2 xml:id="d001c015">
                    <head>
                        <title>1.15</title>
                        <abbr>15</abbr>
                    </head>
                    <p xml:id="d001l84" n="">Ci dit des offices et des nons de l'arme et dou cors.</p>
                    <lb/>
                    <p xml:id="d001l85" n="1" rend="1">Et nos avançons les autres animaus non mie per force ne per sens, mais par raison;
                    et raisons est en l'arme, mes force et sens est au cors, et a user les corporels choses
                    nos soufist bien le sens de la chair. Et sachiez que raisons est en l'arme.</p>
                    <p xml:id="d001l86" n="2" rend="2">Et l'arme a mainz offices, et par chascun office est apelee par [t]el non come a cel
                    office covient; car en ce que ele done vie au cors de l'ome est apelee arme, et en
                    ce qu'ele a volenté d'aucune chose est ele apelee corraige, et en ce que ele juge droitement
                    est ele apelee raison, [et en ce qu'elle espire, est ele apellee esperit] et en ce
                    que ele sent est apelee sens, mes en ce que ele a sapience est apelee entendement.
                    Et a la verité dire, l'entendement est la plus haute partie de l'[a]me, par cui nos
                    vient raisons et conoissance, et per [cui] l'ome est apelé ymage de Dieu. Et raisons
                    est un muemement de l'arme qui asoutile la veue de l'entendement et trie le voir dou
                    faus.</p>
                    <p xml:id="d001l87" n="3" rend="3">Mes le cors a .§{v}. autres senz, ce sont: veoir, oïr, odorer, guster et toucher; et
                    com l'un avance l'autre par honorableté de son estaige, tout autresi avance l'un autre
                    per vertu. Car flairer sormonte au guster et de leu et de vertu, por ce que il est
                    plus en haut et huevr[e] sa vertu plus de loins; autresi la oreille sormonte au flairer,
                    car nos oions plus de loins que nos ne flairons; et le veoir sormonte tr[e]stoz et
                    de leu et de vertu.</p>
                    <p xml:id="d001l88" n="4" rend="4">Mes toutes ces choses sormonte l'arme, qui est assise en la maistre forteresce dou
                    chief et esgarde par son entendement neis ce que le cors ne touche ne qui ne vient
                    jusques as autres sens dou cors. Por ce dient les saiges que le chief, qui est ostel
                    de l'arme, a .§{iii}. celles, une devant por aprendre, l'autre est au mileu por conoistre,
                    la tierce est derrier por la memoire. Por ce sont maintes choses en l'entencion de
                    l'ome que il ne poroit dire [de] langue; et c'est la raisons por quoi les enfanz sont
                    innocens dou fere, non mie dou penser, car il n'ont pas le po[o]ir de acomplir le movement
                    dou corraige; et ensi ont il foibleté par aage, non pas par entencion.</p>
                    <lb/>
                </div2>
                <div2 xml:id="d001c016">
                    <head>
                        <title>1.16</title>
                        <abbr>16</abbr>
                    </head>
                    <p xml:id="d001l89" n="">Ci [dit] de memoire et de raison.</p>
                    <lb/>
                    <p xml:id="d001l90" n="1" rend="1">Memoire est tresori[er]e de toutes choses et guarderesce de tout ce que l'en trueve
                    novelement par engins ou que il aprent des autres; car tout ce que nos savons est par
                    ces .§{ii}. manieres: ou que nos le trovons de novel ou que eles nos furent enseignees.</p>
                    <p xml:id="d001l91" n="2" rend="2">Memoire est si tenanz que se aucune chose sera ostee devant le cors, ele laisera en
                    la memoire la semblance de soi. Mes de la beatitude ne se sovient ele par ymage come
                    des autres choses, mes par lui meesmes, autresi come de leesce; car se ne fust par
                    lui meesmes, ele s'en oblieroit.</p>
                    <p xml:id="d001l92" n="3" rend="3">Et memoire est comune as homes et as bestes et as autres animaus, mes entendement de
                    raison n'est mie en nul autre animal se en home non; car [en] toz autres animaus [est
                    une] p[en]se[e] per l[e] sen[s] dou cors, non mie par entendement de raison. Por ce
                    fist Dieu home en tel maniere, que sa veue esguarde tozjors en haut, par segnefience
                    de sa digneté; mes les autres animaus fist il tozjorn esgarder a la terre, por demostrer
                    l'abaissance de sa condicion, que ne font se ensivre lor volenté non, sens nul esgart
                    de raison.</p>
                    <lb/>
                </div2>
                <div2 xml:id="d001c017">
                    <head>
                        <title>1.17</title>
                        <abbr>17</abbr>
                    </head>
                    <p xml:id="d001l93" n="">Coment loi fu premierement establie.</p>
                    <lb/>
                    <p xml:id="d001l94" n="1" rend="1">Puis que li mauvais angles ot trové le mal et deceu le premier home, son pechié enracina
                    sur le human lignage, en tel maniere que les genz qui aprés nasquirent estoient assez
                    plus corranz au mal que au bien; et por restraindre le mal qu'il fasoient contre la
                    reverance de Dieu [en destrucion de l'umanité], covint il que loi fust faite en terre,
                    et ce fu en .§{ii}. manieres, c'est loi divine et loi humane.</p>
                    <p xml:id="d001l95" n="2" rend="2">Moyses fu le premier qui bailla la loy as ebreus et le roi F[o]ron[e]us fu le premier
                    qui la bailla as grezois, Mercures as egypcians et [Salon] a ciaus de Hatennes, Lugurgus
                    as troians, Nonma Pompilio, qui reigna aprés Romulus en Rome, et fu ses filz, bailla
                    et fist loi as romains premierement; mes .§{x}. saiges homes trasleterent puis dou
                    livre de Solon la loi de .§{x[ii]}. ta[b]les, mes cele loi enveilla si qu'ele n'estoit
                    pas en cort. Mes li emperere Constantins recomença a fere novele loi et ausi firent
                    les autres empereors jusques au tens l'empereor Justinian, qui toute les [adreça et]
                    ordena miauz et plus enterinement, si come il est encore.</p>
                    <lb/>
                </div2>
                <div2 xml:id="d001c018">
                    <head>
                        <title>1.18</title>
                        <abbr>18</abbr>
                    </head>
                    <p xml:id="d001l96" n="">Ci dit de la divine loy.</p>
                    <lb/>
                    <p xml:id="d001l97" n="1" rend="1">La divine loi est par nature; et neporquant ele fu mise en escrit et fu confermee premierement
                    par les prophetes, et [c']est le Viel Testament. Puis fu le Noviau Testament, [et fu]
                    confermé par Jesu Crist et per [s]es deciples. Mes une maniere de genz b[las]ment le
                    Viel Testament por ce que il dit autre chose que le Novel; mes [ne] consirrent que
                    Dieu per sa grant porvoiance bailla a l'un tens et a l'autre ce que covenable fu.</p>
                    <p xml:id="d001l98" n="2" rend="2">Car en la vieille loi comanda les mariaiges, mes en l'Evangile prise il virginité;
                    et [en] la [vielle] loi comande a oster oil por oil, mes en l'evangile comande il a
                    ten[dre] l'autre joe quant l'une est ferue. Et a la verité dire itel fu la viele loi
                    por la foibleté des genz et itel la novelle par l[eur] perfeccion; car au premier tens
                    estoient les pechiez de menor colpe, por ce que lors n'estoit encores seue veritez,
                    mes la semblance de verité; [or est la verité descoverte], por ce est la loi plus estroite.</p>
                    <p xml:id="d001l99" n="3" rend="3">Por ce avenoit il au viel tens que quant aucuns hom saluoit les angles il ne li rendoi[en]t
                    salus, ainz li despisoient; mes ou Nuef Testament lisons nos que Gabriel salua Marie.
                    Et quant Jahanz salua l'angle il respondi en tel maniere: garde - fist il - ne fere,
                    car ge sui ton serf et [de] t[es] frere[s].</p>
                    <p xml:id="d001l100" n="4" rend="4">Or vos a devisé li contes dou viel testament et dou novel, et de divine loi et de
                    humane; mes por ce que comander ou establir loi poi vaut entre los homes se il ne
                    fust aucuns qui les peust contraindre a garder la loi, covint que, por esaucier justise
                    et por mortefier les torfaiz, fussent establis rois et seignors de maintes manieres.
                    Por ce est bon a deviser le comencement et la [na]issance des rois de la terre et
                    de lor roiaumes.</p>
                    <lb/>
                </div2>
                <div2 xml:id="d001c019">
                    <head>
                        <title>1.19</title>
                        <abbr>19</abbr>
                    </head>
                    <p xml:id="d001l101" n="">Coment rois et roiaumes furent premierement.</p>
                    <lb/>
                    <p xml:id="d001l102" n="1" rend="1">Dous reingnes furent en terre principaument, qui de hautesce et de force et [de] nobleté
                    et de seignorie ont sormonté toz les autres, en tel maniere que toz les autres rois
                    et roiaumes dou monde furent ausi come apendanz a ces .§{ii}.: ce sont le reigne des
                    asyriens premierement et puis cel des romains. Mes il furent devisé et en tens et
                    en leu; car tot avant fu celui des assyriens, et en sa fin comença cel des romans.
                    Cel des assyriens fu en orient si come est en Egypte, car c'est tout un reigne des
                    assyriens et des egiptiens; mes le regne as romans est en occident, ja soit ce que
                    l'un et l'autre tenist la monarchie de tout le monde.</p>
                    <p xml:id="d001l103" n="2" rend="2">Mes por ce que li maistres ne porroit bien dire la droite naissance des rois se il
                    ne comence les lignees deu premier home, si tornera il a cele part son conte, selonc
                    l'ordre des aages dou siecle, por plus apertement mostrer les estaz et les contenemenz
                    des genz de lors jusques a nostre tens.</p>
                    <p xml:id="d001l104" n="3" rend="3">Sachiex que les aages dou siecle sont .§{vi}., dont le premier fu des Adam jusques
                    a Noe, le secont fu de Noe jusques a Abraam, li tiers da Abraam jusques a David, li
                    quart fu de David jusques au tens [Nabugodonosor], quant il desfist Jerusalem et prist
                    les juys; le quint aage fu de lors jusques a la naissance Jesu Crist, li sesisme aage
                    est ores, de la venue Jesu Crist jusques a la fin dou monde.</p>
                    <lb/>
                </div2>
                <div2 xml:id="d001c020">
                    <head>
                        <title>1.20</title>
                        <abbr>20</abbr>
                    </head>
                    <p xml:id="d001l105" n="">Des choses qui furent au premier aage dou siecle.</p>
                    <lb/>
                    <p xml:id="d001l106" n="1" rend="1">Au premier aage fist Nostre Soverain Pere le monde et ciel et terre et toutes les
                    autres choses, selonc ce que li contes devise ça arriers. Et sachiez que .§{xxx}.
                    anz aprés ce que Dieu chaça Adam hors de paradis terrestre, engendra il en Eve sa
                    feme Caym et puis une file qui ot a nom Calmanam.</p>
                    <p xml:id="d001l107" n="2" rend="2">Et quant Adam fu de l'aage de .§{xxxii}. anz engendra il Abel, et puis une fille qui
                    ot a nom Delcora. Cil Abel fu de bone vie et gracious a Dieu et au siecle, tant que
                    Caym son frere l'occist de male mort par envie que il avoit envers lui; et ce fu en
                    l'an de lor pere Adam .§{cxxx}. anz. Lor engendra Adam un autre fis qu'il apela Seth;
                    de cel Seth et de sa lignee nasqui Noe, selonc ce que l'en porra veoir en ce conte
                    meesmes.</p>
                    <p xml:id="d001l108" n="3" rend="3">Aprés ce que Caym ot occis Abel son frere, il engendra Enoch, et por l'onor de Enoch
                    son fis fist il une cité qu'il apela Efraim, mes les plusors l'apellent Enocham por
                    le nom de Enoch; et sachiez que cele fu la premiere citez dou monde. Cil Enoch, li
                    filz Caym, engendra Irad; de Irad nasqui [Maviahel; de Maviahel nasqui] Matusale.</p>
                    <p xml:id="d001l109" n="4" rend="4">De Matusale nasqui Lamech [qui] ot .§{ii}. femes, dont la premiere ot nom Ada, en
                    cui engendra .§{ii}. filz, J[a]bel et [Jubal]. J[a]bel et ceaus qui de lui issirent
                    firent premierement tentes et loges por eaus reposer. [Jubal] son frere fu le premier
                    home qui onques trova citoles et orgues et ces autres estrumens.</p>
                    <p xml:id="d001l110" n="5" rend="5">La seconde feme Lamech ot a nom Selam, en cui il engendra T[u]baca[ym], qui fu le
                    premier fevre dou monde, et de lui issirent puis maintes mauvaises lignees qui deguerpirent
                    Dieu et ses comandemens. Et puis que Lamech fu de si grant veillesce que il ne veoit
                    ja gote, occist il par aventure Caym d'une seete de son arc. Mes qui ceste estoire
                    voudra savoir plus apertement, si s'en aille au grant conte dou viel testament, ou
                    il le trovera diligenment.</p>
                    <p xml:id="d001l111" n="6" rend="6">Et sachiez que quant Adam fu en aage de .§{cc}. et .§{xxx}. anz, il ot un autre fis
                    de sa feme qu'il apela Seth. Et quant Adam fu en aage de .§{ixc}. et .§{xxx}. anz
                    il morut, si come il plot a celui qui fait l'avoit de vil terre. De Seth le fis Adam
                    nasqui [Enos; de Enos nasqui] Caynam; de Caynam nasqui [Malaeel; de Malaeel nasqui]
                    Jareh; de Jareh nasqui Enoch, de cui nul home set la fin, car Dieu le mena la ou il
                    vost, et il sera son tesmoign au jor dou jugement. Et dient les plusors que il est
                    au leu meesme dont Adam fu chaciez lors que li viels henemis de l'umane lignee le
                    deçut.</p>
                    <p xml:id="d001l112" n="7" rend="7">De cel Enoch nasqui Matusala; de Matusala nasqui Lamech, qui fu peres Noe. Et cil
                    Noe fu proudome de bone vie et de bone foi, et ama Dieu tant que Nostre Sires l'eslut
                    quant il manda lo deluge sor la terre por la destruction des genz qui ne fasoient
                    se mal non. Et lor defina le premier aage dou siecle, qui dura .§{m}.cc. et .§{lxii}.
                    anz, selonc que l'escriture tesmoigne.</p>
                    <lb/>
                </div2>
                <div2 xml:id="d001c021">
                    <head>
                        <title>1.21</title>
                        <abbr>21</abbr>
                    </head>
                    <p xml:id="d001l113" n="">Des choses qui furent au secont aage.</p>
                    <lb/>
                    <p xml:id="d001l114" n="1" rend="1">Noe, qui fu li noviens descendanz de Adam le premier home, vesqui .§{viiic}. anz;
                    et quant il fu de l'aage de .§{vc}. anz, engendra il ses .§{iii}. filz, Sem, Cam et
                    Japhet. Et puis qu'il ot vescu .§{vic}. anz fist il la grant arche par le comandement
                    Nostre Seignor.</p>
                    <p xml:id="d001l115" n="2" rend="2">Et dedenz cele arche guaranti il soi et sa mesnee ou toute cele compaignie de [g]enz
                    et de bestes et de toutes autres animaus que Dieu vost, quant li deluges vint sor
                    toutes terrienes choses. Et sachiez que cele arche ot de lonc .§{ccc}. coudes, et
                    de large ot il .§{l}., et si en ot .§{xxx}. de haut. Et plut eue dou ciel .§{xl}.
                    jors et .§{xl}. nuis, et dura .§{c}. et .§{l}. jors avant que ele començast a descroistre.</p>
                    <p xml:id="d001l116" n="3" rend="3">Et quant le deluge fu trepassé et la terre fu descoverte, si que chascuns animaus
                    povoit aler la ou il voloit, lors comença li segonz aages dou siecle. Et Noe engendra
                    un autre fis qui ot a nom Jonitus, qui tint la terre de Eriteine juste le flum de
                    Eufrates en orient; et fu le premier home qui trova astronomie et qui ordena la science
                    dou cours des estoiles.</p>
                    <p xml:id="d001l117" n="4" rend="4">Mes de lui se taist ores li contes, que plus n'en dira en ceste partie; et dit que
                    quant li deluge fu trepassé, les .§{iii}. premiers filz Noe departirent la terre et
                    la deviserent en .§{iii}. parties, en tel maniere que Sem, le ainsné fis Noe, tint
                    tote Ayse la grant, Cham tint toute Aufrique, Japhet tint Europe, si come l'en poira
                    veoir ça en avant, la ou li maistre dira des parties de la terre.</p>
                    <lb/>
                </div2>
                <div2 xml:id="d001c022">
                    <head>
                        <title>1.22</title>
                        <abbr>22</abbr>
                    </head>
                    <p xml:id="d001l118" n="">Des genz qui nasquirent dou premier fis Noe.</p>
                    <lb/>
                    <p xml:id="d001l119" n="1" rend="1">Sem engendra .§{v}. filz: Elam, Azur, Ludin, Aram et Arphaxat. Aram si ot .§{iiii}.
                    filz: Us, Ul, Gesar et Mesa. De Arphaxat, derrenier [filz] de Sem, nasqui Seleme;
                    de Seleme nasqui Eber; de Eber nasquirent .§{ii}. fis, Fale[ch] et J[ec]ta[n]; de
                    J[ec]ta[n] nasquirent .§{xiii}. filz: Elmada, Seleph, Samot, Iare, Aduram, [Ysaac],
                    De[c]lam, Ebal, Abymolech, Saba, Ophir, Evilla et [J]oba[l]. De Falech son frere,
                    le fis [Heber], nasqui Reus; de Reus nasqui Seruch; de Seruch nasqui Na[ch]or; de
                    Na[ch]or nasqui Tares; de Tares nasquirent Abraam et Haram et Na[ch]or; de Haram nasqui
                    Lo[t]h, cil qui escapa de Sodome et de Gomore par la volenté Dieu.</p>
                    <lb/>
                </div2>
                <div2 xml:id="d001c023">
                    <head>
                        <title>1.23</title>
                        <abbr>23</abbr>
                    </head>
                    <p xml:id="d001l120" n="">Des genz qui nasquirent dou secont fis Noe.</p>
                    <lb/>
                    <p xml:id="d001l121" n="1" rend="1">Cam, le secont fis Noe, engendra .§{iiii}. fils: [C]us, Mesaran, Phut et C[anaam].
                    De [C]us, le premier fis Cham, nasquirent .§{vi}. fis: Saba, Evilach, Sa[b]atac, Reuma,
                    Sabata[c]a et Nembrot le jahant, qui fa le premier roi. De Reuma, le fis Cus, nasqui
                    Saba et D[a]da[m]. De Meserem, le fis Cam, nasquirent .§{vi}. fis: Ludin, Amasin,
                    Labin, Nefectim, [Ph]e[t]usi[m] et Celosin. De C[ana]am, le fis Cam, nasquirent .§{xi}.
                    fis: Sad[e]s, E[te]us, Gebuseus, Amorreus, Ger[ge]seus, Eveus, Arachus, Sireneus,
                    Aradius, Samarites et Amateus.</p>
                    <lb/>
                </div2>
                <div2 xml:id="d001c024">
                    <head>
                        <title>1.24</title>
                        <abbr>24</abbr>
                    </head>
                    <p xml:id="d001l122" n="">Des genz qui nasquirent dou tiers fis Noe et de la tor de Babel.</p>
                    <lb/>
                    <p xml:id="d001l123" n="1" rend="1">Japheth, li tiers fis Noe, ot .§{vii}. filz: Gomer, Magos, Metal, Ju[v]an, Tubal,
                    M[o]so[ch] et Tyros. Gome[r] li fis Jafeth engendra Assenos, Rafam et Tergomam. Ju[v]am
                    filz Jafeth engendra Elysam, Tarsin, [C]etheom , Domanim. Mes ci se taist ores li
                    contes de parler des filz Noe et de lor generacions, car il viaut ensivre sa matire
                    por deviser le comencement des rois qui furent ancienement, dont les autres sont estraiz
                    jusques a nostre tens. Et vos avez bien noté ce que li contes a devisé ci devant,
                    coment Nembrot nasqui de Cus le filz Cham, qui fu fil Noe.</p>
                    <p xml:id="d001l124" n="2" rend="2">Et sachez que au t[en]s [F]ale[ch], qui fu de la lignee Sem, cil Nembrot edifia la
                    tor Babel en Babyloine, ou avint la diversitez des parleures et la confusion des langues.
                    Neis Nembrot mesmes mua sa langue de ebreu en caldeu. Lor s'en ala il en Perse, et
                    a la fin s'en repaira il en son païs, c'est en Babyloine, et enseigna as genz novele
                    loi, et lor faisoit aorer le feu autresi come dieu; et de lors comencerent les genz
                    a aorer [les deus]. Et sachiez que la citez de Babyloine gire environ .§{lxm}. pas
                    et que la tor Babel avoit en chascune careure .§{x}. liues, dont chascune estoit .§{iiiim}.
                    pas et si avoit le mur de large .§{l}. coudes et .§{cc}. en avoit en haut, dont chascuns
                    coudes iert .§{xv}. pas et li pas a .§{v}. piez.</p>
                    <p xml:id="d001l125" n="3" rend="3">Aprés ce comença le reingn[e] des asyriens et des egypciens, dont Bellus, qui nasqui
                    de la lignee Nembrot, fu premier rois et sires toute sa vie. Mes aprés sa mort en
                    fu rois et sires Ninus son fis. Et fu voir que Assur, fiz Sem le fis Noe, avoit comencié
                    en ce païs une cité; mes li rois Ninus l'acompli et estora de grant guise, et en fist
                    chief de son reingne; et por le nom de lui est ele apelee Ninive. Et sachiez que Ninus
                    fu le premier qui onques asembla genz en ost en feure et en guerre, car il asseia
                    Babyloine et prist la cité et la tor Babel a fine force. Lors fu il nafrez d'une seete
                    dont il morut a la fin; mes avant que il fust deviez et que il avoit tenu son reingne
                    .§{xlii}. anz, Ta[res], li fiz Na[c]or de la lignee Sem le filz Noe, engendra .§{iii}.
                    filz: Abraam, Na[co]r et Aram, qui c[ul]tiverent le verai Dieu. De Aram le frere Abraam
                    nasqui Loth et .§{ii}. filz, S[a]ra la feme Abraam et Melcham la feme Na[co]r. Aprés
                    la naissance Abraam vesqui le roi Ninus .§{xv}. anz en son regne.</p>
                    <p xml:id="d001l126" n="4" rend="4">En cel tens comença le reingne de Si[cio]ne et un maistre qui avoit a nom Çaroastres
                    trova l'art magique des enchantemenz et de tex autres choses. [Ces et maintes autres
                    choses] furent au secont aage qui fina au tens Ab[r]aam, dont aucun dient qu'il dura
                    [.ixc.] et .§{xlii}. anz, les autres dient de .§{m}. et .§{lxix}., mes ceaus qui plus
                    touchent a la verité dient que dou deluge jusques a Abram furent .§{m}. et .§{xxxii}.
                    anz.</p>
                    <lb/>
                </div2>
                <div2 xml:id="d001c025">
                    <head>
                        <title>1.25</title>
                        <abbr>25</abbr>
                    </head>
                    <p xml:id="d001l127" n="">Des choses qui furent au [tiers] aage dou siecle.</p>
                    <lb/>
                    <p xml:id="d001l128" n="1" rend="1">Li tiers aages dou siecle comença a la nativité Abraam, selonc l'opinion de plusors;
                    mes les autres dient que il començ[a] ou .§{lxxv}. anz de sa vie, quant Dieu parla
                    a li et que [il] fu digne de sa grace, et que Nostre Sires li promist a ses hoirs
                    et a sa lignee la Terre de promision. Les autres dient qu'il començ[a] ou .§{c}. anz
                    de Abraam, quant il engendra Ysaac en Sarra sa feme, qui ausi estoit de grant aage,
                    car ele avoit .§{iiiixx}. et .§{x}. anz.</p>
                    <p xml:id="d001l129" n="2" rend="2">Et sachiez que devant ce que Ysaac fust engendrez, Abraam par la volenté de sa feme
                    qui ne povoit porter filz jut charnelment avec Agar sa chambariere, si en ot .§{i}.
                    fis qui fu apelez Ysmael. Et quant Ysaac fu nes, son pere le fist circoncire .§{viii}.
                    jorz aprés sa nativité, et ensi le font encores les juys. Lors fist il circoncire
                    Ysmael, qui ja estoit de l'aage de .§{xiii}. anz, et ensi le font encores les sarazins
                    et cil qui habitent en Arrabe, qui sont estrait de la lignee Ysmael.</p>
                    <p xml:id="d001l130" n="3" rend="3">Puis vesqui Abraam .§{lxxii}. anz; et sachiez qu'il fist premierement autel en honor
                    de Dieu. Mes de Abraam ne de ses filz n'en dira ci plus li contes, ainz tornera au
                    roi Ninus et a sa roiauté, car a lui font les estoires chief des premiers rois.</p>
                    <lb/>
                </div2>
                <div2 xml:id="d001c026">
                    <head>
                        <title>1.26</title>
                        <abbr>26</abbr>
                    </head>
                    <p xml:id="d001l131" n="">Dou roi Ninus et des autres rois aprés.</p>
                    <lb/>
                    <p xml:id="d001l132" n="1" rend="1">Le roi Ninus tint en sa seingnorie toute la terre de Ayse la grant fors que Inde;
                    et quant il trepassa de cest siecle, il laissa un juene filz qui avoit nom Zaraeis
                    (mes il fu apelez Ninus por le nom son pere) qui fu rois aprés son pere. Semiramis
                    sa mere tint le reigne et la seignorie toute sa vie, car ele fu plus chaude que nul
                    home et plus fiere, et aprés ce fu ele la plus cruels feme dou monde.</p>
                    <p xml:id="d001l133" n="2" rend="2">Et quant ele ot finé sa vie et son reingne remest sens oir, les paissanz eslurent
                    un roi qui avoit a nom Ar[r]ius, mes [il] fu apelez Diastones, et par lui furent [apelé]
                    puis les autres rois de Egypte diastones. Et cest nom dura jusques a .§{x[v]ii}. rois
                    qui furent aprés, lors changa le nom et furent les autres [rois] apelez thebei. Encores
                    fu remu[e]z cel nom et furent apelez pastors; mes a la fin furent apelez pharaons.</p>
                    <p xml:id="d001l134" n="3" rend="3">De cel nom furent puis .§{xvii}. rois qui durerent jusques au tens [C]ambises, fis
                    C[yr]us le roi de Perse, qui premierement prist Egypte et la souzmist a sa seignorie,
                    et enchaça hors le roi Na[t]anab[u]m, qui puis fu maistre Alixandre le grant. De lors
                    remest Egypte sens propre roi, souz la seignorie de rois de Perse, jusques au tens
                    Alixandre, qui veinqui Perse. Et quant il fu mors et que les .§{xii}. princes de sa
                    cort deviserent entre aus son reingne, Sopter fu roi de Egypte et ot en sornom Tholomeum.
                    Aprés lui regna le secont Tholomeu, qui avoit a nom P[h]ilade[l]phus; et aprés lui
                    regna li tierz Tholomeu, qui avoit a nom Everites; aprés lui reigna li quart Tholomeu,
                    qui avoit a nom [Ph]ilop[a]ter.</p>
                    <p xml:id="d001l135" n="4" rend="4">Lors estoit Antiochus premiers rois et empereres d'Antioche, qui par fine force venqui
                    toute la terre de Egypte et de Perse et de Judee, et occist Philopater Tholomeum qui
                    lors estoit rois en Egypte, et reigna .§{xxvi}. anz. Aprés la mort dou roi Antiochus
                    regna Seleu[c]us, qui ot en sornom Epifanes; a son tens furent les batailles des Machabeus,
                    dont l'escripture parole en la Bible. Aprés la mort dou roi Sele[uch]us regna Eupater
                    son filz.</p>
                    <p xml:id="d001l136" n="5" rend="5">Quant Eupater fu mors tint le reigne Demetrius le filz [S]o[th]er; a son tens fu occis
                    Judas Machabeus en bataille. Lors vint Alixandre, un grant sire de haute puissance,
                    encontre le roi Demetrion, et si l'occist et venqui en bataille et ot la seignorie
                    de son regne; et la tint quitement tant que Demetrius [C]reticus, [le] fiz de celui
                    Demetrius, occist Alixandre et tint seingnorie de toz ses reingnes.</p>
                    <p xml:id="d001l137" n="6" rend="6">Puis vint Antiochus, le fis de celui Alixandre meesmes qui par le consoil et per l'aide
                    Trifon venqui Demetrion Cretiquom et le chaça hors dou reigne, dont il fu puis rois
                    et sires. Mes cil Trifon l'occist en traison, et il fu rois au tens Symon Machabeus.
                    Et sachiez que encor vivoit Demetrius [que] Antiocus li fiz Alixandre avoit hors chacié
                    dou regne, si come li contes devise devan. Trifon ne demora mie gueires en seignorie,
                    ainz en fu hors chaciez, et cil Demetrius Creticus fu receuz en la seignorie, et la
                    tint si come rois et empereor. Lors estoit Jahanz Yrchaneus li filz Symon Machabeu
                    soverain prestres en Jerusalem, et son fis Aristobolus fu esleus rois des juys, et
                    cil fu premier rois des juys aprés la transmigracion de Babilonie .§{cccc}. et .§{xliiii}.
                    anz.</p>
                    <p xml:id="d001l138" n="7" rend="7">Quant Aristobolus defina sa vie, Alixandre fu rois des juys, et aprés lui en fu [rois]
                    Aristobolus son fiz. Celui Aristobolus fu occis par la force Pompei le consule de
                    Rome, qui establi procureor en Judee Antipatrem, le pere Herode. Et Antioque estoit
                    ja conquise et souzmise a la seignorie des romains. Et quant Antipater fu mors, Herodes
                    son fis fu esleus per les romains rois des juys, a cui tens nasqui Jesu Crist en Bethleem.</p>
                    <lb/>
                </div2>
                <div2 xml:id="d001c027">
                    <head>
                        <title>1.27</title>
                        <abbr>27</abbr>
                    </head>
                    <p xml:id="d001l139" n="">Dou reigne de Babyloine et de Egypte.</p>
                    <lb/>
                    <p xml:id="d001l140" n="1" rend="1">Le reigne de Babyloine est conté sor celi des egipciens et des assiriens; mes il avint
                    chose que Nabucodonosor en fu rois non mie par droit, car il ne estoit pas de roial
                    lignee, ainces fu un estrange [mes]coneus qui nasqui d'avoutire celeement. Et a son
                    tens començ[a] li empire de Babyloine a haucier et a monter en hautesce, dont il s'enorgoilli
                    vers Dieu et vers le siecle, tant que il destruit Jerusalem et enprisona toz les juys;
                    et maintes autres perversitez fist il. Porquoi il avint par devine vengance que il
                    perdi soudanement sa seignorie, et son cors fu remué en buef, et habita .§{vii}. anz
                    es desers avec les bestes sauvaiges.</p>
                    <p xml:id="d001l141" n="2" rend="2">Aprés lui regna Nabucodonosor son fis, et puis regna Evilmeradap le fiz dou premier
                    Nabucodonosor. Aprés lui regna Ragiosar son fis, et puis Labussar fiz Evilmeradrap,
                    et puis Baltasar son frere. Cil Baltasar rois de Babyloine fu occis par Daire roi
                    des mediens et par Cirus ses niés roi de Perse, qui conquisirent le reigne de Babyloine.</p>
                    <p xml:id="d001l142" n="3" rend="3">Aprés la mort dou roi Cirus ot il .§{xiii}. rois en son regne l'un aprés l'autre,
                    jusques au tens que Daires en fu rois: non mie celui Daires de quoi li contes a devisé
                    ça arriers, qui fu au tens le roi Cirus, mes ce fu Daires filz Ar[ç]ami, qui fu rois
                    et sires de Perse, et avoit grandisme pooir de genz et de terres; mes Alixandre li
                    granz le venqui et occist et tint son regne.</p>
                    <p xml:id="d001l143" n="4" rend="4">Et sachiez que Alixandres avoit ja regnié .§{xii}. anz, puis regna il .§{vii}., tant
                    que il defina sa vie en Babyloine, et lors avoit d'aage entor .§{xxxvi}. anz. Et sachiez
                    que Alixandre fu filz dou roi Philipe de Mascedoine, ja soit ce que Olimpias sa mere,
                    por esaucier la nature son fis, disoit que ele l'avoit conceu de un dieu qui avoit
                    geu a li en semblance de dragon. Et certes il demena si haute vie que l'en puet bien
                    croire que il fu filz d'un dieu: il ala triomphant par le monde, il avoit por son
                    maistre Aristote et Caliste[n]e[s]; il estoit victorious sor toutes genz, mes il estoit
                    veincu par vin et par luxure; il veinqui .§{x[x]ii}. nacions de barbarie et .§{xiii}.
                    de Grece; a la fin morut de venin que si privés li donerent desloiaument.</p>
                    <p xml:id="d001l144" n="5" rend="5">Sachiez que Alixandres nasqui .§{ccc}. et .§{lxxxv}. anz aprés ce que Rome fu comencee;
                    et si nos raconte l'estoire que des Adam jusques a la mort Alixandre ot .§{vm}.c.lx.
                    et .§{vii}. anz. Et quant il fu morz, si fu Tholomeu Souter li premier roi d'Alixandre
                    et de toute la terre de Egypte, si con li contes le devise ça en errieres; et ensi
                    i ot .§{xii}. rois l'un aprés l'autre, dont chascuns avoit en sornom Tholomeu, por
                    le nom dou premier Tholomeu, qui en fu rois aprés la mort dou roi Alixandre.</p>
                    <p xml:id="d001l145" n="6" rend="6">De ces .§{xii}. rois fu le derrenier Tholomeu Cleopatra. Quant il avoit ja tenu son
                    regne entor .§{iiii}. anz Julius Cesar fu empereor des romains, par cui touz les autres
                    empereors de Rome furent puis apele cesar. Mes ci se taist li contes a parler des
                    egipciens, por ce que ci define lor roiaume et vint as romains; et ensivra sa matire
                    des autres rois.</p>
                    <lb/>
                </div2>
                <div2 xml:id="d001c028">
                    <head>
                        <title>1.28</title>
                        <abbr>28</abbr>
                    </head>
                    <p xml:id="d001l146" n="">D[es] rois de Grece.</p>
                    <lb/>
                    <p xml:id="d001l147" n="1" rend="1">Nembrot, cil meesmes qui fist la male tor, ot plusors filz, dont li ainnés fu apelez
                    Cres, qui fu le premier roi de Grece. Et son regne començ[a] en l'isle de [C]re[t]e,
                    et por le nom de lui fu apelee l'isle de Crete, qui siet vers Romanie. [Aprés lui
                    fu rois Celus son filz.</p>
                    <p xml:id="d001l148" n="2" rend="2">Aprés i fu rois Saturnus son filz.] Aprés lui fu Jupiter son fiz, qui regna en la
                    cité d'Atennes que il fist et fonda premiers. De Saturnus et Jupiter cuidoient la
                    gent qui lors estoient que il fussent dieu et por ce estoient il nonmez dieu, dont
                    encores ont il ensi nom deus planetes. Aprés fu rois Cetros.</p>
                    <p xml:id="d001l149" n="3" rend="3">Et sachiez que Jupiter ot .§{ii}. filz, Danaus et Dardanus. Cil Danaus fu rois en
                    l'isle de Crete et de M[i]c[e]ne et de [G]re[c]e la environ, et ot guerre contre Trous
                    roi de Troie et contre Ilum et [G]animedem son fis, et occist celui [G]animedem. Ceste
                    [fu] la premiere heine des troians et des grezois.</p>
                    <p xml:id="d001l150" n="4" rend="4">Aprés la mort Danaun regna en Grece P[e]lop[s] son fiz. Aprés i fu li rois Atrius
                    son fiz, et puis li rois Menalaus son fis, li maris Elene qui fu ravie par Paris le
                    fis au roi Priamus de Troie. Aprés la mort le roi Menalaus regna Agamennon son frere.
                    Et tant ala de roi en rois que Phelipes de Macedoine en fu rois, [et puis Alixandre
                    son filz, qui fu rois] et empereor de toute Grece. Et de lors en avant furent apelez
                    empereor, non mie rois de Grece.</p>
                    <lb/>
                </div2>
                <div2 xml:id="d001c029">
                    <head>
                        <title>1.29</title>
                        <abbr>29</abbr>
                    </head>
                    <p xml:id="d001l151" n="">Dou reingne de Sicione.</p>
                    <lb/>
                    <p xml:id="d001l152" n="1" rend="1">Le reingne de Siccione comença au tens Nacor, qui fu aiol de Abraam; dont Agrileons
                    fu li premiers rois. Et dura cel regne .§{ixc}. et .§{lxxi}. anz, jusques au tens
                    Eli prestres, de cui li contes dira la vie ça avant entre les prophetes; et furent
                    en some .§{xxxi}. roi en [Sic]ione.</p>
                    <lb/>
                </div2>
                <div2 xml:id="d001c030">
                    <head>
                        <title>1.30</title>
                        <abbr>30</abbr>
                    </head>
                    <p xml:id="d001l153" n="">Dou reingne des femes.</p>
                    <lb/>
                    <p xml:id="d001l154" n="1" rend="1">Le regne des femes comença lors que li rois de Scite ou touz les homes de sa terre
                    ala sor les egypciens, ou il furent occis trestoz; et quant les femes sorrent ce,
                    elles firent une dame de lor gent roine dou païs, et establirent que jamas nus hom
                    peust habiter en lor terre, et que les filles fussent nories et les masles non, et
                    qu[e] chascune coupast la senestre mamelle por miauz porter escu et armes. Et por
                    ce sont eles apellees Amaçoines, c'est a dire sens l'une mamelle; et cestes vindrent
                    secorre Troie.</p>
                    <p xml:id="d001l155" n="2" rend="2">Et ce fist Pantasilee lor roine, que dit l'en que ele ama Hector par amors. Mes de
                    ce ne sot l'en onques la certeineté, fors que ele morut ou grant partie des damoiseles.</p>
                    <lb/>
                </div2>
                <div2 xml:id="d001c031">
                    <head>
                        <title>1.31</title>
                        <abbr>31</abbr>
                    </head>
                    <p xml:id="d001l156" n="">Dou reingne des arginois.</p>
                    <lb/>
                    <p xml:id="d001l157" n="1" rend="1">Li reignes des arginois comença en cel an meesmes ou Jacob et Esau les fis Ysaac furent
                    nes; dont Inacus fu premierement [rois, et puis aprés Foroneus, ses filz. Icist Foroneus
                    fu cil qui premierement] don[a] la loi as grezois en la cité de Hatennes, et qui establi
                    que les causes et les jugemenz fussent devant l[ui] jugés. Et le leu ou l'en fait
                    le jugement fust apelez F[o]ron por le nom de lui. Et sachiez que cest reingne des
                    arginois dura .§{cc}.lxiiii. anz et fu destruis au tens [Da]na[um], le roi de Grece,
                    de cui li contes parole ci devant.</p>
                    <lb/>
                </div2>
                <div2 xml:id="d001c032">
                    <head>
                        <title>1.32</title>
                        <abbr>32</abbr>
                    </head>
                    <p xml:id="d001l158" n="">Dou r[egne] de Troie.</p>
                    <lb/>
                    <p xml:id="d001l159" n="1" rend="1">Li contes dit ça arrieres que li rois Jupiter ot .§{ii}. fis, Dana[um] et Dardanum.
                    De celui Da[na]um nos a dit li contes toute la generacion. Or dit li contes que l'autre
                    fis, ce est Dardanus, fist en [G]re[c]e une cité, qu'il apel[a] Dardaine par son nom,
                    .§{iiim}.cc. anz dou comencement dou siecle. De Dardanus nasqui Eritanius qui aprés
                    lui en fu rois. De Eritanius nasqui Tro[u]s, li rois qui estora la cité [de Troie],
                    et por son nom fu ele apelee Troie.</p>
                    <p xml:id="d001l160" n="2" rend="2">Dou roi Trous [nasqui] Ilus qui fist la maistre forteresce de Troie, qui par lui fu
                    apelee Ylion. Et son frere Ganimedes fu occis par les grezois, selonc ce que li contes
                    devise ci devant. Dou roi Ilus nasqui Laumedon, qui nea le [p]ors a J[a]s[on] et a
                    ses autres compaingnons qui aloient por l[a thoiso]n d'or por venjance de la mort
                    Ganim[e]des son oncle. Dont il avint puis que Jeson et Hercules ou tout l'ost des
                    grezois vindrent a Troie et destruistrent la terre et occistrent le roi Laumedon,
                    et si en amenerent Exionam sa file.</p>
                    <p xml:id="d001l161" n="3" rend="3">Dou roi Laumedon nasqui le roi Priant et Anchises le pere Enee. Cil Prian roi de Troie
                    fu pere au bon Ector et [a] Paris qui ravi Elene la feme Menelaus le roi de Grece,
                    par venjance de ce que je vos ai dit et devisé; por quoi Troie fu destruite fina[l]m[e]nt,
                    et le roi et ses enfanz toz en furent occis, selonc ce que vos porrez trover au grant
                    livre des troians. Et ce fu fait .§{ixc}. et .§{lxii}. anz aprés le comencement de
                    Troie.</p>
                    <lb/>
                </div2>
                <div2 xml:id="d001c033">
                    <head>
                        <title>1.33</title>
                        <abbr>33</abbr>
                    </head>
                    <p xml:id="d001l162" n="">Coment Eneas ariva en Ytalie.</p>
                    <lb/>
                    <p xml:id="d001l163" n="1" rend="1">Quant Troie fu prise et mise au feu et a ravine, et que l'en occist les uns et les
                    autres, Eneas li fis Enchises ou to[ut] son pere [et] Ascanius son fis s'en issi hors
                    et enporta grandisme tresor, [et] avec lui to[ut] pleinz de genz, et s'en alerent
                    a sauveté. Et por ce raconte[nt] li actor que il sot la traison et que il en fu compaingns;
                    mes plusors dient qu'il n'en sot riens se a la fin non que la chose non pot estre
                    destornee. Mes coment que la chose fust, il et sa gent s'en alerent par mer er par
                    terre, une hore ça et autre [hore] la, tant que il ariva en Ytalie.</p>
                    <lb/>
                </div2>
                <div2 xml:id="d001c034">
                    <head>
                        <title>1.34</title>
                        <abbr>34</abbr>
                    </head>
                    <p xml:id="d001l164" n="">Coment Eneas fu rois en Ytalie et ses fis aprés.</p>
                    <lb/>
                    <p xml:id="d001l165" n="1" rend="1">Et fu voirs que Ytalus, qui fu fis Nembrot qui fist la tor Babel, vint en Ytalie et
                    si en fu sires toute sa vie; aprés la tint Janus son fis. Lors avint selonc ce que
                    les estoires racontent que Saturnus rois de Grece fu esilliez de son regne et s'en
                    ala en Ytalie, et la fu il rois et sires de la terre. Aprés la tint li rois Pichus
                    son fis, et puis li rois Fanus fis au roi Pichus.</p>
                    <p xml:id="d001l166" n="2" rend="2">Dou roi Fanus nasqui li roi Latin, qui lors estoit [rois] en Ytalie quant Eneas et
                    ses genz ariverent. Et [ja] soit ce que au comencement li rois Latins fust douz et
                    deboneires et li vousist doner a feme Lavineam sa file, dont il n'avoit plus de enfanz,
                    la roine ne consenti pas au mariage, ainz la vost doner a un autre [riche] home dou
                    païs. Por ce fu entr'iaus haine grant si come mortel guerre.</p>
                    <p xml:id="d001l167" n="3" rend="3">Mes a la fin le venqui Eneas a force d'armes et prist Lavineam a feme, et ensi fu
                    il rois de Ytalie et regna .§{iii}. anz et .§{vi}. mois; et quant il morut il laissa
                    un petit enfant de sa feme qui ot nom Julius Silvis, por ce que sa mere le fasoit
                    premierement norir en silves, c'est en bois, par paor de A[s]cani[us] son frere; mes
                    n'avoit garde, que il l'ama tendrement. Et ce fu au tens dou roi David au comencement
                    dou quart aage dou siecle.</p>
                    <lb/>
                </div2>
                <div2 xml:id="d001c035">
                    <head>
                        <title>1.35</title>
                        <abbr>35</abbr>
                    </head>
                    <p xml:id="d001l168" n="">De la lignee des rois [de Rome] et d'Angleterre.</p>
                    <lb/>
                    <p xml:id="d001l169" n="1" rend="1">Quant A[s]canius trepassa de cest siecle, Silvius son frere fu rois aprés lui, et
                    ot .§{ii}. fiz, Eneas et Bruton; et quant Silvius li rois morut, Eneas son ainné fis
                    tint le regne aprés sa mort. Brutus son frere passa en une terre qui par le nom de
                    lui fu apelee Bretagne, qui ore est Angleterre clamee; et il fu le comencement des
                    rois de la Grant Bretaigne. Et de ses generacions nasqui puis le bon roi Artus, de
                    cui li romanz parolent, qui fu rois corronez [a] .§{cccc}. et .§{lxxxiii}. anz de
                    l'incarnacion Jesu Crist, au tens que Zeno fu empereor de Rome, et regna entor .§{l}.
                    anz.</p>
                    <p xml:id="d001l170" n="2" rend="2">Dou roi Eneas, [le] fis au roi Silvius, nasqui [Latin]; dou roi Latin nasqui Albaim,
                    qui fist la cité de Albaim; dou roi Albaim nasqui Egypte; dou roi Egypte nasqui Carpenaces;
                    dou roi Carpenaces nasqui Tyberius; dou roi Tyberius nasqui Agripa; dou roi Agripa
                    nasqui Aventinus; dou roi Aventinus nasqui Pracas; dou roi Pracas nasqui Numitor et
                    [Amu]lio. Cil Numitor en fu roi aprés la mort son pere et avoit [une fille qui avoit]
                    a nom Emilia; mes Amul[i]o li toli son regne et chaça [Nu]mitorem et sa fille en exil,
                    [et] il se fist fere rois endementiers.</p>
                    <p xml:id="d001l171" n="3" rend="3">Et Em[i]lia conçut .§{ii}. fiz, R[o]mul[u]m et Remum, en tel maniere que nul ne sot
                    qui fu lor pere; mes li plusors disoient que Mars, li dieu de bataille, les engendra,
                    et de lors en avant fu cele feme apelé Rea. Et puis fist el[e] une cité au mileu de
                    Ytalie qui par le nom de lui est apelee Reate.</p>
                    <p xml:id="d001l172" n="4" rend="4">Et por ce que maintes estoires devisent que Romulus et Remus furent norris par une
                    lue, il est droit que je en die la verité: il fu voirs que quant furent nes, l'en
                    les geta sor une reviere, por ce que les genz ne s'aperceussent que la mere eust conceu.
                    En[t]or cele riviere manoit une feme qui servoit a toz comunement, et tels femes sont
                    apelees lues en latin; cele feme prist les enfanz et les norri molt doucement. Et
                    por ce fu dit que il estoient fis d'une lue, mes ce ne puet estre.</p>
                    <lb/>
                </div2>
                <div2 xml:id="d001c036">
                    <head>
                        <title>1.36</title>
                        <abbr>36</abbr>
                    </head>
                    <p xml:id="d001l173" n="">De Romulus et des romains.</p>
                    <lb/>
                    <p xml:id="d001l174" n="1" rend="1">Romulus fu molt fier et de grant corraige; et quant il fu [en] son aage il conversoit
                    avec [les] joenes bachelers et les legiers homes maufaitors, dont il estoit mestres
                    et chevetene. Et quant l'en li descovri sa naissance, il ne fina onques d'acuillir
                    genz de diverses manieres et de guerroier contre [Amulio], qui le regne avoit tolu
                    a son aiol; et tant fist par sa provesce que il le vainqui et toli le regne et le
                    rendi a N[u]mitorem.</p>
                    <p xml:id="d001l175" n="2" rend="2">Aprés ce non [demora] mie guerres [qu'il] le fist morir, et il fu rois en son leuc;
                    et fist Rome, qui ensi est apelee par le nom de lui. Puis fist il morir Remus son
                    frere, et puis le pere sa feme, qui estoit sires dou temple des sacrifices dou païs;
                    et il fu oir de trestoz et ot il sol toute la seignorie de Rome. Et en fu Rome comencee
                    .§{iiiim}. et .§{iiiic}. et .§{[iiii]xx}.iiii. anz aprés le comencement dou siecle,
                    ce fu .§{cccc}. et .§{xiiii}. anz de la destruction de Troie.</p>
                    <p xml:id="d001l176" n="3" rend="3">Et quant Romulus passa de ceste vie, le regne tint Nonma Pompilio son fiz, et puis
                    Tullius Ostilius et puis en fu rois Ancuns Marcus, et puis Tarquinus Premiers, et
                    puis li rois Servius, et puis regna Tarquins li Orgoillous, qui par son orgoill fist
                    [honte] et outrage a une noble dame de Rome de haute lignee por gesir avec ele charnelment.
                    Cele dame avoit a nom Lucrece, une des meillors dames dou monde et plus chaste.</p>
                    <p xml:id="d001l177" n="4" rend="4">Por ceste achoison fu cil Tarquinius chaciez de son regne et fu establi par les romains
                    que jamas n'i eust rois, mes fust la citez governee et tout son regne par les senators,
                    et par les consules et tribunes et dicteors, et par autres offices selonc ce que les
                    choses sont granz et dedenz la ville et dehors.</p>
                    <p xml:id="d001l178" n="5" rend="5">Et cele seignorie dura .§{cccc}.lxv. anz, jusques a tant que Kate[l]ine fist a Rome
                    la conjuroison encontre ceaus qui governoient Rome, por le muement des dignetez. Mes
                    cele conjuroison fu descoverte au tens que li tres saiges Marcus Tullius Cicero, li
                    miauz parlanz home dou monde et maistre de rethorique, fu consules de Rome, qui par
                    son grant sens vainqui les conjurés, et en prist et fist destruire une grant partie
                    par le consoil dou bon Caton qui les juga a mort, ja soit ce que Julius Cesar ne consoilla
                    pas que il fussent jugiez a mort, mes fussent mis en diverses prisons.</p>
                    <p xml:id="d001l179" n="6" rend="6">Et por ce distrent les plusors qu'il fu compains de cele conjuroison; et a la verité
                    dire il n'ama onques les senators ne les autres officiaus de Rome, ne eaus lui; car
                    il estoit estrait de la lignee Enee, et aprés ce estoit il de si haut coraige [que
                    il ne baoit] fors qu'[a] la seignorie avoi[r] dou tout, selonc ce que ses ancestres
                    avoient [eu].</p>
                    <lb/>
                </div2>
                <div2 xml:id="d001c037">
                    <head>
                        <title>1.37</title>
                        <abbr>37</abbr>
                    </head>
                    <p xml:id="d001l180" n="">De la conjuroison Cathe[l]ine.</p>
                    <lb/>
                    <p xml:id="d001l181" n="1" rend="1">Quant la conjuroison fu descoverte et le povoir [Kateline] fu afoibli, il s'enfoï
                    en Toscane, en une cité qui avoit a nom Fiesle, et la fist reveler contre Rome; mes
                    les romains i envoierent grandisme ost, et troverent Catheline au pié des montaignes
                    ou tout son ost et sa gent cele part ou est ores la citez Pistoie. La fu Cathe[l]ine
                    vaincus en bataille et mort lui et les siens; neis une grant partie des romains i
                    fu occise, et por la pestrine de cele grant occision fu la citez apelee Pisto[ir]e.</p>
                    <p xml:id="d001l182" n="2" rend="2">Aprés ce asegerent les romains la cité de Fiesle, tant que il la vainquirent et mistrent
                    en sa subjection; et lors firent il enmi le plain qui est aprés des hautes roches
                    ou cele citez seoit une autre cité, qui ores est apelee Florence. Et sachiez que la
                    place de la terre ou Florence siet fu jadis apelee Chiés Mars, c'est a dire maisons
                    de bataille, car Mars, qui est une des .§{vii}. planetes, est apellé dieu de bataille;
                    et ensi fu il aorés ancienement.</p>
                    <p xml:id="d001l183" n="3" rend="3">Por ce ne n'est il mie mervoille se les florentins sont tozjors en guerre et descordes,
                    car cele planete regne sor els. De ce doit maistre Brunet Latin savoir la verité,
                    car il en est nes, et si estoit en exil, lors que il compila cest livre, por achoison
                    de la guerre as florentins.</p>
                    <lb/>
                </div2>
                <div2 xml:id="d001c038">
                    <head>
                        <title>1.38</title>
                        <abbr>38</abbr>
                    </head>
                    <p xml:id="d001l184" n="">Coment Jule Cesar fu premier empereor de Rome.</p>
                    <lb/>
                    <p xml:id="d001l185" n="1" rend="1">Endemantiers Jule Cesar porchaça tant amont et aval aprés ce que il ot eues maintes
                    victoires et mainz païs souzmis au comun de Rome, que il se combati contre Pompei
                    et contre les autres qui lors governoient la cité, tant que il les vainqui et chaça
                    toz ses henemis, et il soul ot la seignorie de Rome. Et por ce que les romains ne
                    povoient avoir roi, selonc les establisemenz qui furent fait au tens Tarquinius, de
                    quoi li contes fist memoire ça en arrieres, se fist il apeler empereor. Et ensi Jule
                    Cesar fu le premier empereor des romains, et tint son empire .§{iii}. anz et .§{vi}.
                    mois, tant que il fu occis par traison sous le Capitole par les romains.</p>
                    <p xml:id="d001l186" n="2" rend="2">Aprés la mort Jule Cesar fu empereres Octeviens son nevous, qui regna .§{xlii}. anz
                    et .§{vi}. mois avant la naissance Jesu Crist et .§{xiii}. anz aprés, et tint la monarchie
                    de trestot le monde; et il fu molt saiges et prouz, mes il estoit fort luxurious.
                    A la fin destruist il toz ceaus qui occistrent Jule Cesar. Mes ci se taist li contes
                    a parler de lui et des empereors de Rome, et retornera a sa matire.</p>
                    <lb/>
                </div2>
                <div2 xml:id="d001c039">
                    <head>
                        <title>1.39</title>
                        <abbr>39</abbr>
                    </head>
                    <p xml:id="d001l187" n="">Des rois de France.</p>
                    <lb/>
                    <p xml:id="d001l188" n="1" rend="1">Quant la citez de Troie fu destruite et que les uns s'enfoirent en ça et les autres
                    en la, selonc ce que fortune les condusoit, il avint chose que Priant le juene, qui
                    fu fiz de la suer le roi Priant de Troie, et avec lui Antenor s'en alerent par mer
                    a tot .§{xiiim}. homes armez, tant que il ariverent la ou est ores la citez de Venise,
                    que il comencerent premierement et fonderent dedenz la mer, por ce que il ne voloi[en]t
                    habiter en terre qui fust a seignor.</p>
                    <p xml:id="d001l189" n="2" rend="2">Puis s'en parti Antenor et Priant [a] grant compaignee de genz, et s'en alerent en
                    la Marche de Trevise, non mie loins de Venise, et la firent il une autre cité qui
                    est apelee Padue, ou gist le cors Antenor et encor i est son sepulcre. De la s'e[n]
                    partire[nt] puis [une genz et s'en alierent en Sicambre], une cité que il firent a
                    la fin. En trepassement de tens s'en alerent il en Germ[a]ine, et por ce furent il
                    apellez g[e]rmains; et quant il furent en G[e]rmanie, il firent roi et seignor d'iaus
                    Priant qui fu de la lignee Priant le juene, qui puis fu occis en la bataille qu'il
                    ot contre les romains, et laissa un fis qui ot a nom [Ar]comedes.</p>
                    <p xml:id="d001l190" n="3" rend="3">De [Ar]comedes nasqui [F]aramont, qui puis fu rois des g[e]rmaniens; aprés lui regna
                    li [rois] [C]rinitus son fiz. Lors comença Rome a abaissier et desc[roist]re et France
                    comença a croistre et a enhaucier, tant que il enchacerent les romains qui lors habitoient
                    joste le flum dou [R]i[n]. Et quant li rois [C]rinitus fu mort si en fu rois Gildebort,
                    et engendra en la roine Bisene Glodeveum, qui fu rois de France; aprés lui regna Miroveu
                    son fiz; aprés lui regna l'autre Miroveu son fiz; aprés lui regna li rois Ydris son
                    fis.</p>
                    <p xml:id="d001l191" n="4" rend="4">Aprés lui regna li rois Glodeveu son fiz, qui fu le premier roi de France qui onques
                    fust crestiens, car Sainz Remis le batoia. Il meesmes sozmist les alemanz a sa seignorie
                    et vainqui les gaucons en l'an de la incarnacion Jesu Crist .§{d}. et .§{i}. anz.
                    Des lors comencerent les ai[nz]nés a avoir la seignorie dou reigne de France, dont
                    Arnolus fu le premier, [qui puis fu] evesque d[e] Mes. Aprés regna Antigious son ainznez
                    fis; [aprés lui regna Pepins son fiz], qui ot en sornom Croissus; aprés regna Carlemar[t]iau
                    son fiz; aprés lui regna li roi Pepin, qui fu pere Karlemagne, qui fu rois de France
                    et empereor de Rome, selonc ce que li contes devisera en avant.</p>
                    <p xml:id="d001l192" n="5" rend="5">Mas ci se taist li contes a parler des rois de la terre et de lor regnes, por ce que
                    il a devisé assez clerement coment furent les premiers et que il furent et [en] quel
                    terre. Des romains meesmes a devisé la droite estoire et jusques au comencement de
                    lor empire; por ce n'en dira il ores nient, ainz retornera a sa matire, c'est a dire
                    dou tierz aage dou siecle, dont il s'est longuement teus.</p>
                    <lb/>
                </div2>
                <div2 xml:id="d001c040">
                    <head>
                        <title>1.40</title>
                        <abbr>40</abbr>
                    </head>
                    <p xml:id="d001l193" n="">Des choses qui furent dedenz le tierz aage.</p>
                    <lb/>
                    <p xml:id="d001l194" n="1" rend="1">Or dit li contes que quant li tiers aages fu comenciez au tens Abraam, qui nasqui
                    au tens le roi Ninus, Abraam engendra Ysaac; et Ysaac engendra Esau et Jacob, [et]
                    encore vivoit Abraam, mes il avoit bien .§{cl}. anz d'aage. Jacob engendra Joseph,
                    et lui et ses autres freres, des quels l'Escriture dit, et des quex furent estraites
                    les .§{xii}. lignees qui sont apelees les fiz Israel. Car il fu voir que Jacob se
                    combati et luita une nuit contre l'angle, tant que a la fin vainqui Jacob; lors fu
                    il beneoit et li fu changié son nom et fu apelez Israel, c'est a dire prince de Deu.</p>
                    <p xml:id="d001l195" n="2" rend="2">Joseph fu venduz par ses freres, et a la fin fu il grant maistre en la cort Pharaon
                    le roi d'Egypte, au tens que la grant famine fu en terre. Lors i fist il venir son
                    pere ou toz ses freres, que puis demorerent en Egypte jusques au tens Moyses, selonc
                    ce que li contes dira ci aprés.</p>
                    <p xml:id="d001l196" n="3" rend="3">L[i] t[ier]s freres Joseph le fis Jacob, engendra Caat; de Caat nasqui Aram; de Aram
                    nasqui Moyses. Et quant Moyses fu nes, sa mere l'enclost diligenment en un petit escrign,
                    et le geta au flum, por ce que un autre Pharaon qui lors estoit rois d'Egypte avoit
                    comandé que toz les fis malles des ebreus fussent getés au fluve et les femes fussent
                    gardees. A la rive de cel fluve le trova la fille le roi Pharaon, qui l'osta de l'eue
                    et le fist norir ensi come son fis; [por ce ot il celui non], car Moyses vaut autant
                    a dire come eue. Et quant Moyses fu en aage de .§{[l]xxx}. anz, il amena tout le pueple
                    Israel hors d'Egypte en la terre que Dieu avoit promise a Abraam.</p>
                    <p xml:id="d001l197" n="4" rend="4">Et sachiez que de lors que Deu promist a Abraam la Terre de promission jusques a l'issue
                    d'Egypte ot .§{iiiic}. et .§{xxx}. anz. Et ensi fu Moyses maistre et sire dou pueple
                    Israel par la volonté de Dieu qui li dona la loi, et par lui comanda il que ele fust
                    gardee. Aprés sa mort furent mainz autres governeors dou pueple, jusques au tens David,
                    qui en fu rois et sires, et ce fu .§{vic}. et .§{xxx}. anz aprés l'issue d'Egypte,
                    quant Moyses en amena le pueple.</p>
                    <p xml:id="d001l198" n="5" rend="5">Lors defina li tierz aages; et ja estoit Troie conquise et destruite, et Eneas et
                    ses fiz avoient ja conquis le regne dou roi Latin. Et sachiez que li tiers aages,
                    qui fu des Abraam jusques a David, dura .§{ixc}. et .§{lxxiiii}. anz.</p>
                    <lb/>
                </div2>
                <div2 xml:id="d001c041">
                    <head>
                        <title>1.41</title>
                        <abbr>41</abbr>
                    </head>
                    <p xml:id="d001l199" n="">Des choses qui furent dedenz le quar[t] aage dou siecle.</p>
                    <lb/>
                    <p xml:id="d001l200" n="1" rend="1">Li quart aage comença lors que Saul rois de Jerusalem fu occis, et David en fu rois
                    et sires. Aprés sa mort en fu rois Salemon son fis, qui fu si plains de sens et de
                    sapience et qui fonda et fist le temple de Jerusalem. Puis i furent mainz autres rois
                    l'un aprés l'autre, jusques a tant que S[e]dechias en fu rois. Et quant il ot regné
                    entor .§{xii}. anz, Nabucodonosor le roi de Babyloine, de cui li contes parle ça arriers,
                    le prist et li osta les iauz de la teste et le mena en prison en Babyloine, lui et
                    toz les juys, c'est les genz qui estoient de la lignee Israel.</p>
                    <p xml:id="d001l201" n="2" rend="2">Et le temple Salemon fu ars [en feu] et en flambe, qui ne dura [que] .§{iiiic}. et
                    .§{xxxii}. anz; lors defina le quart aage. Dedenz le qu[ar]t aage furent les prophetes
                    des quels l'escripture parole et Romulus fonda Rome. Et sachiez que Tarquinius Prischus
                    estoit rois des romains quant les juys furent enprisonez en Babyloine, et cest aage
                    dura .§{vc}. anz.</p>
                    <lb/>
                </div2>
                <div2 xml:id="d001c042">
                    <head>
                        <title>1.42</title>
                        <abbr>42</abbr>
                    </head>
                    <p xml:id="d001l202" n="">Des choses qui furent dedenz le quint aage.</p>
                    <lb/>
                    <p xml:id="d001l203" n="1" rend="1">Li quint aage comença a la transmigracion de Babyloine, c'est a dire quant les juys
                    i furent amené en chaitivoison. Et quant il estoient en la prison, Cirus le premiers
                    rois de Perse occist Baltasar le roi de Babyloine, et prist sa terre et son regne,
                    selonc ce que li contes devise ça arrieres. Cil rois Cirus delivra de la prison les
                    juys, bien .§{lm}. homes, por estorer le temple; mes puis vint le roi Daires, qui
                    tint la terre aprés lui, et delivra trestoz quitement; et ce fu a .§{lxxii}. anz aprés
                    ce que il furent pris. Lors meesmes fu cil Tarquinius Superbus rois des romains chaciez
                    de sa seignorie, si come nos trovons ou conte ça arrieres.</p>
                    <p xml:id="d001l204" n="2" rend="2">Cest aage dura jusques a la naissance Jesu Crist en la gloriouse Virge Marie, ce furent
                    .§{vc}. et .§{[xlv]iii}. anz, dedenz lequel furent Platons et Aristotes et Demostenes,
                    qui furent les soverains philosophes, et regna Alixandre li grant, et li romain conquistrent
                    Grece, Espagne et Aufrique, Trace, Sirie et maintes autres terres. En cest aage meesmes
                    bailla Marcus Tulius la rethorique as romains, et Ponpeu conquista la terre de Judee,
                    et Cate[l]ine fist sa conjuroison en Rome, et Jule Cesar devint empereor de Rome,
                    et aprés lui Octeviens. Et Nostre Sires prist char en la Virge Marie .§{vm}.vc. anz
                    dou comencement dou monde, mes les plusors dient qu'il [n'i ot] que .§{vm}.cc.liiii.
                    anz.</p>
                    <lb/>
                </div2>
                <div2 xml:id="d001c043">
                    <head>
                        <title>1.43</title>
                        <abbr>43</abbr>
                    </head>
                    <p xml:id="d001l205" n="">Ci parole dou sesime aage dou siecle.</p>
                    <lb/>
                    <p xml:id="d001l206" n="1" rend="1">Le sesime aage comença a la naissance Jesu Crist et dur[er]a jusques a la fin dou
                    monde. Et sachiez que Nostre Sires fu en terre avec ses apostres: lors comença le
                    Novel Testament et defina le Viel, car a .§{xxx}. anz de son aage se fist il batoier
                    par la manz Johan Baptiste, por mostrer que les crestiens celebrassent le baptoisme
                    la ou la vieille loi faisoit la circoncision. Et por ce que nos guardons la vieille
                    loy, la ou ele ne fu pas remuee, il est bien droit que li contes devise les maistres
                    de cele loy et la vie de chascun en ceste maniere.</p>
                    <lb/>
                </div2>
                <div2 xml:id="d001c044">
                    <head>
                        <title>1.44</title>
                        <abbr>44</abbr>
                    </head>
                    <p xml:id="d001l207" n="">De David qui fu rois [et] prophetes.</p>
                    <lb/>
                    <p xml:id="d001l208" n="1" rend="1">David fiz Yesse, qui fu estrait de la lignee Judas, nasqui en Bethleem, [et] occist
                    Goliam le geant qui enemis estoit au roi Saul, qui fu sires de Jerusalem et de toz
                    les juys. Il vanqui sens coutel le lion et l'orse et vanqui le jaant, et maintes autres
                    granz choses fist il; por quoi Saul le heoit et le chaçoit por [lui] tolir la vie,
                    car il doutoit que il ne le tosist son regne. Mes si come a Dieu plot, Saul morut
                    et David fu rois aprés lui et fu molt victorious. Et Dieu vost que il fust rois et
                    prophete. Et ja fust il pecheor, il revenoit en penitence tost et volentiers. Il aima
                    Bersabee la feme Urie son conostable; et [en la] fin fist [il] aler Urie en une bataille
                    ou il morut, et puis tint la feme et en lui engendra il Salemon le saige, qui fu rois
                    aprés lui.</p>
                    <p xml:id="d001l209" n="2" rend="2">Et sachiez que David fu li soverains prophetes de touz, car il ne prophetiza pas a
                    la maniere des autres. Car prophetie est en .§{iiii}. manieres: ou en faiz ou en diz,
                    ou en vision, ou en songe. En faiz fu l'arche que Noe fist, qui fu senefiance de sainte
                    Yglise; en diz fu ce que li angles dist a Abraam, en sa semence seront toutes genz
                    beneoites; en vision fu le rube que Moyses vit ardoir; en songe furent les .§{vii}.
                    vaches et les .§{vii}. spies que Pharaon sonja, sor quoi Joseph prophetiza.</p>
                    <p xml:id="d001l210" n="3" rend="3">Mes hors de ces .§{iiii}. manieres prophetiza David par soule interpretacion de Dieu
                    et dou Saint Esperit, qui le enseingna a dire tote la naissance [Jesu Crist et sa
                    mort et sa resurrection]. Il descovri ce que les autres avoient dit covertement, selonc
                    [ce] que l'en puet veoir en son livre, qui est apelez Sautier, en semblance d'un estrument
                    qui autresi a nom sautier, qui a .§{x}. cordes: autresi parole li livres de .§{x}.
                    comandemenz en .§{cl}. saumes qui sont au Sautier. Et sachiez que David regna .§{xl}.
                    anz et passa de cest siecle en l'aage de [.lx.] anz.</p>
                    <lb/>
                </div2>
                <div2 xml:id="d001c045">
                    <head>
                        <title>1.45</title>
                        <abbr>45</abbr>
                    </head>
                    <p xml:id="d001l211" n="">Dou rois Salemon.</p>
                    <lb/>
                    <p xml:id="d001l212" n="1" rend="1">Le roi Salemon [fu] fiz au roi David, home tres glorious, plains de toutes sapiences,
                    riches de tresor et de tres haute chevalerie. Dieu l'ama au comencement, mes puis
                    [le] haï por ce qu'il aora les ydoles, et cest fist il por amor. Il fu rois en Jerusalem
                    sor les .§{xii}. lignees de Israel .§{xl}. anz, et fu ensevelis avec ses ancestres
                    en Bethleem.</p>
                    <lb/>
                </div2>
                <div2 xml:id="d001c046">
                    <head>
                        <title>1.46</title>
                        <abbr>46</abbr>
                    </head>
                    <p xml:id="d001l213" n="">De Helyas Tesbitem et de sa vie.</p>
                    <lb/>
                    <p xml:id="d001l214" n="1" rend="1">Helyas Tesbitem fu granz prestres et prophete que touzjors habita sous en desers,
                    et plains de foi et de sainte pensee. Il occist le tyrans; il replendi de granz enseignemenz
                    de vertu, car il clost .§{iii}. anz le ciel de pluie, et puis par ses oroisons retorna
                    la pluie. Il resuscita un home de mort; par sa vertu ne defailli farine qui en l'ydre
                    estoit; et de un vaisel d'oille fist il une fonteine, de quoi touzjors sort oille.
                    Par sa parole descendi li feu dou ciel sor le sacrefice, et por sa parole ardirent
                    .§{ii}. princes ou touz lor chevaliers; il ovri le flum Jordain et le pasa a ses piez;
                    il monta au ciel en un char de feu.</p>
                    <p xml:id="d001l215" n="2" rend="2">Malachias prophete dit que Elyas doit encor retorner a la fin dou monde devant Anticrist,
                    ou grant enseigne [de] mervoilles, et ensi vendrunt Elye et Enoch son compaignon;
                    mes Antecrist les fera occire et geter lor charoigne en voie sens sepul[tu]re. Mes
                    Nostre Sires les resuscitera et destruira Antecrist et son regne et toz ceaus qui
                    lui aorer[o]nt.</p>
                    <p xml:id="d001l216" n="3" rend="3">Cist Helyas fu de la lignee Aaron. Et quant il vint a sa naissance Sobi son pere sonja
                    que homes vestus de blanches robes prenoi[en]t Helyas et l'envolopoient en blancs
                    dras, et puis li donoient feu a mangier; et quant il s'esveilla, il enquist a[s] prophetes
                    que ce puet estre, et il distrent: «ne doute pas, car ton fis sera lumiere et parlieres
                    de sciences, et il jugera Israel».</p>
                    <lb/>
                </div2>
                <div2 xml:id="d001c047">
                    <head>
                        <title>1.47</title>
                        <abbr>47</abbr>
                    </head>
                    <p xml:id="d001l217" n="">De Hely[seu]s et de sa vie.</p>
                    <lb/>
                    <p xml:id="d001l218" n="1" rend="1">Helyseus vaut tant a dire come filz de mon Dieu. Il fu prophetes et deciples Helye,
                    et fu d'un chastel qui avoit a nom Amelmoat, de la lignee Rubein. Et lors que il nasqui
                    une petite vache d'or qui estoit en Galga [s]i esmueta si fort que sa voiz resona
                    en Jerusalem. Et lors dist un prophete: «hui est nez [.i.] prophete en Jerusalem qui
                    destruira les ydoles».</p>
                    <p xml:id="d001l219" n="2" rend="2">Et certes il fist hautes mervoilles, car il devisa le flum Jordain et le fist torner
                    contremont, et il passa parmi la turgie dou flum; il estora les eues de Jericho qui
                    sechiees estoient; il fist co[ur]re eue de sanc por destruire les henemis des juys.
                    Une feme qui onques n'avoit porté fiz fist par sa parole engendrer un filz, et cel
                    meesmes resuscita il de la mort; il atempra l'amertume des viandes; il saola .§{c}.
                    homes de .§{x}. pains d'orge; il guari Naman de la lepre; il fist noer la coignee
                    de fer, qui estoit au f[ons dou] Jordein. Les enemis de S[u]rie fist il avugler; au
                    seignor de Samaria dist [il] sa mort avant; il chaça les ostes des henemis, qui estoient
                    sens nombre; il chaça en un jor les granz famines; il resuscita la charoigne d'un
                    home. Helyseus morut en la cité dou Sebast, ou son sepulcre est encor en grandisme
                    reverance.</p>
                    <p xml:id="d001l220" n="3" rend="3">Helyseus ot .§{ii}. esperiz, le sien et celui de Helye, por ce fist il plus [de] mervoiles;
                    car Helyas quant il vivoit resuscita l'ome mort, mes Helyseus qui estoit ja mort en
                    resuscita un autre. Helyas amena famine et secheresce, mes Elyseus delivra en un jor
                    tout le pueple de la grant famine.</p>
                    <lb/>
                </div2>
                <div2 xml:id="d001c048">
                    <head>
                        <title>1.48</title>
                        <abbr>48</abbr>
                    </head>
                    <p xml:id="d001l221" n="">De H[ysa]ias et de sa vie.</p>
                    <lb/>
                    <p xml:id="d001l222" n="1" rend="1">Hysaias vaut tant a dire come saluz dou Seignor; et fu fiz Amo[s], non mie de Amos
                    prophete, qui fu [nez] des pastors, mes Amoz li pere Ysaia fu noble home de Jerusalem.
                    Ysaie fu home de grant sainteté, qui par le comandement Nostre Seignor conversoit
                    entre le pueple tozjors nuz cors et nuz piez. Dieu par sa priere alonga la vie .§{xv}.
                    anz au roi Ezechie, qui ja devoit morrir. Manasses fist partir parmi le cors Ysaie
                    [a une serre de fust].</p>
                    <p xml:id="d001l223" n="2" rend="2">Dient les juys qu'il fu livrez a mort par .§{ii}. raisons, l'une por ce que il les
                    apella pueple de Sodome et princes de Gomore, l'autre que quant Dieu ot dit a Moyses:
                    «tu ne porras veoir ma face», cil Ysaias osa dire que il avoit veu Damedieu. Et sa
                    sepulture est souz le chasne de Joel.</p>
                    <lb/>
                </div2>
                <div2 xml:id="d001c049">
                    <head>
                        <title>1.49</title>
                        <abbr>49</abbr>
                    </head>
                    <p xml:id="d001l224" n="">De Jer[e]mie et de sa vie.</p>
                    <lb/>
                    <p xml:id="d001l225" n="1" rend="1">Jher[e]mie fu dou lignaige des prestres, et fu nes en un chastel qui a nom Anatot,
                    a .§{iii}. liues de Jerusalem; il fu prestes en Judee et fu sacrez a prophete. Avant
                    qu'il nasquist fu il coneu, et li fu comandé qu'il mantenist virginité. De sa enfance
                    comença il a preechier et oster les genz de pechiez, et convertir les a penitence.
                    Mainz maus [li] furent faiz dou cruel pueple, car il fu mis en chartre et fu getez
                    en un lac et fu [cei]nt de cha[enes]. Et en la fin fu lapidez en Egypte; et fu enseveliz
                    la ou li rois Pharaon manoit, et son sepulcre e[s]t en grant reverance entre les egypciens
                    por ce que il les delivra des serpens.</p>
                    <lb/>
                </div2>
                <div2 xml:id="d001c050">
                    <head>
                        <title>1.50</title>
                        <abbr>50</abbr>
                    </head>
                    <p xml:id="d001l226" n="">De Ezechiel le prophete.</p>
                    <lb/>
                    <p xml:id="d001l227" n="1" rend="1">Ezechiel vaut autant a dire come force de Dieu; fiz fu Buzi et fu prestres, et fu
                    pris ou Johachin son roi et menez en Babyloine avec les autres qui la estoient emprisonés.
                    Il prophetiza en Babyloine et blasmoit les babyloniens de lor mavestié. Mes le pueple
                    de Israel l'occistrent en traison, por ce que il les reprenoit des crimes et des diablies
                    que il fasoient. Et fu mis ou sepulcre dou [fil le] fis Noe, qui [ot] a nom Arfalsat,
                    en lo[r] chans des mors.</p>
                    <lb/>
                </div2>
                <div2 xml:id="d001c051">
                    <head>
                        <title>1.51</title>
                        <abbr>51</abbr>
                    </head>
                    <p xml:id="d001l228" n="">De Daniel le prophete.</p>
                    <lb/>
                    <p xml:id="d001l229" n="1" rend="1">Daniel le prophete vaut autant a dire come jugement de Dieu ou home amable. Il fu
                    estraiz de li lignee Judas, et ses ancestres furent nobles, si come rois et prestes.
                    Il en fu portez en Babyloine avec le roi Joachin ou les trois enfanz, et la fu il
                    sire et prince de toz les caldés. Et il fu home gloriox et de grant biauté, et ot
                    un noble coraige [et chaste], et fu perfaiz en foy et en conoissance des sacres choses,
                    et savoit celes qui avenir devoient.</p>
                    <lb/>
                </div2>
                <div2 xml:id="d001c052">
                    <head>
                        <title>1.52</title>
                        <abbr>52</abbr>
                    </head>
                    <p xml:id="d001l230" n="">De Achias le prophete.</p>
                    <lb/>
                    <p xml:id="d001l231" n="1" rend="1">Achias [fu] prophete de la cité Helye. Il dit lonc tens devant le roi Salemon que
                    il deguerpiroit Dieu et sa loy por une feme. Et quant il morut son cors fu enterré
                    joste un chasne en Silo.</p>
                    <lb/>
                </div2>
                <div2 xml:id="d001c053">
                    <head>
                        <title>1.53</title>
                        <abbr>53</abbr>
                    </head>
                    <p xml:id="d001l232" n="">De Jado le prophete.</p>
                    <lb/>
                    <p xml:id="d001l233" n="1" rend="1">Jado prophete nasqui en Samaria. Il fu envoiés [a] Jerob[o]am, qui sacrifioit les
                    veels a Dieu, que il demorast avec lui; mes il [n']i demora, et por ce il avint que
                    quant il s'e[n] reparoit un lion l'estrangla, por ce qu'il avoit failli a son compaignon.
                    Puis fu enterré Jado en Bethleem.</p>
                    <lb/>
                </div2>
                <div2 xml:id="d001c054">
                    <head>
                        <title>1.54</title>
                        <abbr>54</abbr>
                    </head>
                    <p xml:id="d001l234" n="">De Thobias le prophete.</p>
                    <lb/>
                    <p xml:id="d001l235" n="1" rend="1">Thobias prophete vaut autant a dire come bien de Dieu. Et fu fiz Ananie, de la lignee
                    Neptalim, et nasqui en la terre de Chial de la region Galilee. [S]almanasar le prist,
                    por ce demora il en exil en la cité de Ninive. Il fu justes en toutes choses; il dona
                    ce que il avoit as prisons et as povres; il ensevelisoit les mors de sa main. Puis
                    avugla per le fiens d'une arondele qui li cheï as iauz. Mes a la fin Dieu li rendi
                    la veue .§{x}. anz aprés, et li dona grant ricesce. Et fu enterré en Ninive.</p>
                    <lb/>
                </div2>
                <div2 xml:id="d001c055">
                    <head>
                        <title>1.55</title>
                        <abbr>55</abbr>
                    </head>
                    <p xml:id="d001l236" n="">Des .§{iii}. enfans.</p>
                    <lb/>
                    <p xml:id="d001l237" n="1" rend="1">Les .§{iii}. enfanz furent estraiz de roial lignee et furent de gloriouse mimoire,
                    saiges de science et parlanz de la foi. Et quant il furent boutez enmi les cheminés
                    dou feu ardant, il n'ardirent pas, ainz estindrent le feu chantant et glorifiant Damedieu.
                    Et quant il passerent de vie, il furent enterrés ense[mble] en Babiloine. [C]es enfanz
                    furent apelez en ebreu Ananias, Azarias, Misael; mais puis Nabucodonosor les apela
                    Sydrac, Misac et Abdenago, c'est a dire Dieu glorious et victorious sor les roiaumes.</p>
                    <lb/>
                </div2>
                <div2 xml:id="d001c056">
                    <head>
                        <title>1.56</title>
                        <abbr>56</abbr>
                    </head>
                    <p xml:id="d001l238" n="">De E[sd]ras.</p>
                    <lb/>
                    <p xml:id="d001l239" n="1" rend="1">E[sd]ras vaut autant a dire come [e]defiemen[z] de Jerusalem; e plusor dient qu'il
                    ot a nom Malachiel, ce est a dire angle de Dieu. Il fu prestes et prophetes; il estora
                    les estoires de sainte Escriture; il fu li segonz qui dona la loi aprés Moyses; il
                    renovela la loi dou [Vi]el Testament, qui avoit estee arse par les ca[l]dés au tens
                    de la chativoison. Il t[rov]a les figures des letres as ebreus et lor enseigna [a]
                    escrivre de destre ver[s] senestre, qui premierement escrivoient or avant or arriere,
                    ausi come les bués font quant il erent la terre. Il ramena le pueple Israel et fist
                    redifier Jerusalem; et la fu il enterrez.</p>
                    <lb/>
                </div2>
                <div2 xml:id="d001c057">
                    <head>
                        <title>1.57</title>
                        <abbr>57</abbr>
                    </head>
                    <p xml:id="d001l240" n="">De Zorobabel.</p>
                    <lb/>
                    <p xml:id="d001l241" n="1" rend="1">Zorobabel et N[ee]mias dou lignage Juda furent provoires et prophetes. Et redifierent
                    le temple Dieu au tens que Daires li fiz Iastapis fu rois de Perse. Il firent les
                    murs de Jerusalem et retornerent Israel en son premier estat, et estorerent les contenemenz
                    de la religion et la raison des prevoires. Et furent ensevelis e[n] Jerusalem.</p>
                    <lb/>
                </div2>
                <div2 xml:id="d001c058">
                    <head>
                        <title>1.58</title>
                        <abbr>58</abbr>
                    </head>
                    <p xml:id="d001l242" n="">De Hester.</p>
                    <lb/>
                    <p xml:id="d001l243" n="1" rend="1">Hester fu roine et fu fille dou frere M[a]rdo[c]heus; et fu menee en prison de Jerusalem
                    en la cité de Sussi. Et por sa grant biauté fu elle menee a [Assu]eres roi de Perse.
                    Ele se offri a mort por le peuple sauver, et crucefia Amaim qui voloit destruire le
                    pueple Israel, et ensi le delivra de mort et de servaige. Puis fu ele ensevelie en
                    Sussi [ou ele avoit regné].</p>
                    <lb/>
                </div2>
                <div2 xml:id="d001c059">
                    <head>
                        <title>1.59</title>
                        <abbr>59</abbr>
                    </head>
                    <p xml:id="d001l244" n="">De Judit.</p>
                    <lb/>
                    <p xml:id="d001l245" n="1" rend="1">Judit fu une veve dame, fille Merari de la lignee Symeon; et fu de haut coraige et
                    plus fort que nul home. Ele ne douta pas le furor des rois, ainz se offri a la mort
                    por sauver le pueple, car ele occist Olofernem quant il dormoit, sens honte de son
                    cors, et porta son chief a ses citiens, porquoi il orent victoire contre ceaus de
                    l'ost. Ele vesqui .§{cv}. anz et fu ensevelie en la spelonque Manases son mari, en
                    la cité Man[a]pulia en la terre de Juda, entre Do[ta]im et Balim.</p>
                    <lb/>
                </div2>
                <div2 xml:id="d001c060">
                    <head>
                        <title>1.60</title>
                        <abbr>60</abbr>
                    </head>
                    <p xml:id="d001l246" n="">De Zacharias.</p>
                    <lb/>
                    <p xml:id="d001l247" n="1" rend="1">Zacharias vaut autant a dire come memoire de Damedieu; et fu prophete et provoire,
                    fiz fu Joiade le preste, qui avoit en sornom Branchias, qui fu lapidés dou pueple
                    por le comandement dou roi de Juda encoste l'autel dou temple. Mes les autres provoires
                    l'ensevelirent en Jerusalem.</p>
                    <lb/>
                </div2>
                <div2 xml:id="d001c061">
                    <head>
                        <title>1.61</title>
                        <abbr>61</abbr>
                    </head>
                    <p xml:id="d001l248" n="">De Machabeu et de sa vie.</p>
                    <lb/>
                    <p xml:id="d001l249" n="1" rend="1">Machabeu vaut tant a dire come noble [et] trionphanz. [Et] furent .§{v}. Machabeus
                    fiz Matatie, ce sont J[ehans], J[ude]s, Ele[az]a[r], [Symons] et Jonatas. Et qui voudra
                    savoir les victoires que ceaus orent sor les rois de Perse et les granz choses que
                    il firent, si lisse l'estoire qui le conte mot a mot diligenment en la grant Bible.</p>
                    <lb/>
                </div2>
                <div2 xml:id="d001c062">
                    <head>
                        <title>1.62</title>
                        <abbr>62</abbr>
                    </head>
                    <p xml:id="d001l250" n="">Des livres dou Viel Testament.</p>
                    <lb/>
                    <p xml:id="d001l251" n="1" rend="1">Or vos ai je nomez les sainz peres dou Viel Testament et lor vies briefment; mes qui
                    plus largement le voudra savoir si s'en aille a la grant Bible, ou eles sont toutes
                    escriptes apertement. Et sachiez que jadis ancienement, quant les caldés pristrent
                    les juys et les menerent en chetivoison, c'est en exil et [e]n prison, lors furent
                    ars touz les livres de la vielle loi. Mes Esdras par enseignement del Saint Esperit,
                    quant li pueple revint de cele chaitiveté, renovella toute la loi et la mist en escrit
                    et en fist .§{xxii}. volumes de livres, autresi come les letres sont .§{xxii}.; et
                    il escrit le livre de la Sapience Salemon. Mes les livres de l' Ecclesiastes escrit
                    Jesu li fiz Syrac, qui le latinz ot en reverance por ce qu'il fu semblable a Salemon.
                    Del livre Judit et de Thobie et des Machabeus ne set home qui les escrit.</p>
                    <lb/>
                </div2>
                <div2 xml:id="d001c063">
                    <head>
                        <title>1.63</title>
                        <abbr>63</abbr>
                    </head>
                    <p xml:id="d001l252" n="">Ci comence la novelle loi.</p>
                    <lb/>
                    <p xml:id="d001l253" n="1" rend="1">Aprés ce que li contes a dit de la vieille loi, il est bien droit que il die [de]
                    la novelle, qui comença lors que Jesu Crist vint en terre por nos raembre; mais ainz
                    qu'il die autre chose, devisera il son lignage et son parenté, et puis dira de chascun
                    deciple autresi come il a dit d[es] pere[s] dou V[i]el Testament. Et nos trovons en
                    l' Evangile de saint Mathé le comencement dou lignage Jesu Crist en Abraam, qui fu
                    le prince des sainz peres au comencement dou tierz aage; et qui voudra savoir la naissance
                    de Abraam, il la trovera en arrieres ou conte des premiers homes et des fiz Noe.</p>
                    <p xml:id="d001l254" n="2" rend="2">Abraam engendra Ysaac; de Ysaac nasqui Jacob; de Jacob nasqui Juda; de Juda nasqui
                    Phares; de Phares [nasqui] Esrom; de Esrom nasqui [Aram; de Aram nasqui] Aminadab;
                    de Aminadab nasqui Naason; de Naason nasqui Salmon; de Salmon nasqui Booz; de Booz
                    nasqui Obet; de Obet nasqui Jesse; de Jesse nasqui David rois; de David nasqui Salemon;
                    de Salemon nasqui Roboam; de Roboam nasqui Abyas; de Abyas nasqui Asa; de Asa nasqui
                    Josophat; de Josophat nasqui Joras; de Joras nasqui O[z]ias; de O[z]ias nasqui Joat[h]am;
                    de Joat[h]am nasqui A[ch]a[z]; de A[ch]a[z] nasqui Ezechias; de Ezechias nasqui Manasses;
                    de Manasses nasqui Amon; de Amon nasqui Josyas; de Josyas nasqui Jeconias; de Jeconias
                    nasqui Salatiel; de Salatiel nasqui Zorobabel; de Zorobabel nasqui Abiut; de Abiut
                    nasqui Eliachim; de Eliachim nasqui Azor; de Azor nasqui Sadoc; de Sadoc nasqui Achim;
                    de Achim nasqui Eliut; de Eliut nasqui Elizar; de Elizar nasqui Mathan; de Mathan
                    nasqui Jacob; de Jacob nasqui Joseph [li] mari Marie, de cui nasqui Nostre Seignor
                    Jesu Crist. Et sachiez que totes generacions des Abraam jusques a Jesu Crist sont
                    .§{xlii}.</p>
                    <p xml:id="d001l255" n="3" rend="3">Et se aucuns demandoit por quoi l'Escriture devise les lignees Joseph, puis qu'il
                    ne fu pere Jesu Crist, ja soit ce que il fust mari Marie, et que ele devoit conter
                    la parenté Marie, qui fu sa mere, non pas cel de Joseph, qui ne li fu noient, je diroie
                    que en la vielle loi les ebreus ne se marioient se a ceaus non de lor parenté, et
                    encor le font les juys qui sont a nostre tens. Et a la verité dire Marie fu de cele
                    lignee mesmes de par son pere. Mes li anciens metoient en escrit [les] homes soulement,
                    non pas les femes, por ce l'estoire nome Joseph et no[n] m[i]e sa feme; car en conte
                    de lignee l'ome est plus dignes que la feme n'est. Et neporquant je dirai un poi dou
                    parenté Marie de par sa mere, en tel maniere que chascuns saiche les parens et les
                    cosins Jesu Crist.</p>
                    <lb/>
                </div2>
                <div2 xml:id="d001c064">
                    <head>
                        <title>1.64</title>
                        <abbr>64</abbr>
                    </head>
                    <p xml:id="d001l256" n="">Dou parenté Nostre Dame.</p>
                    <lb/>
                    <p xml:id="d001l257" n="1" rend="1">Or dit li contes que Anna et [Es]m[e]ria furent .§{ii}. serors charnels; de cele [Es]m[e]rie
                    nasqui Elisabeth et El[iu]t; de El[iu]t qui fu frere Elisabeth nasqui Eminau; de Eminau
                    nasqui sainz Sevaces, le cui cors gist en terre [a Tret sour Mouse] en l'eve[schie]
                    de [Liege]. [De] Elizabeth la feme Zacharie le prevoire nasqui Johan Baptiste en Jerusalem.</p>
                    <p xml:id="d001l258" n="2" rend="2">De l'autre soror, c'est Anna la feme Johachin, nasqui Marie la mere Jesu Crist. Et
                    quant Joachin son mari fu devié, ele se maria a Cleophas, et Marie sa fille esposa
                    a Joseph frere Cleophas. De cel Cleophas et de Anna nasqui l'autre Marie qui fu feme
                    Alphey, de cui nasqui Jaques Alphey et Joseph; por ce l'apelle l'escripture Jaque
                    Alphey, c'est a dire fiz Alphey. Et sa mere est apellee Marie de Jaques, por ce que
                    ele fu sa mere; autresi est apelee la mere Joseph; et tout ce avint par les diversitez
                    des Evangiles.</p>
                    <p xml:id="d001l259" n="3" rend="3">Quant Cleophas fu mort, Anna se maria a Salome, de cui nasqui l'autre Marie la feme
                    Zebedeu, de cui nasqui Johan l'evangeliste et Jaques son frere; por ce est ele apellee
                    Marie S[a]lome p[o]r son pere; autresi est ele apellee mere des fiz Zebedieu por les
                    diversitez des Evangiles.</p>
                    <p xml:id="d001l260" n="4" rend="4">Et ensi veez vos que Anna ot .§{iii}. barons [et] de chascun ot une Marie. Et ensi
                    furent .§{iii}. Maries, dont la premiere fu mere Jesu Crist, la seconde fu mere de
                    Jaque et de Joseph, la tierce fu mere de l'autre Jaque et de Johan Evangeliste.</p>
                    <lb/>
                </div2>
                <div2 xml:id="d001c065">
                    <head>
                        <title>1.65</title>
                        <abbr>65</abbr>
                    </head>
                    <p xml:id="d001l261" n="">La premiere Marie mere de Dieu.</p>
                    <lb/>
                    <p xml:id="d001l262" n="1" rend="1">La premiere Marie la fille Joachim de la lignee David, son nom vaut tant a dire come
                    estoille de mer, et dame et clarté et lumiere. L'angle Gabriel la salua et li nonça
                    que Dieu prendroit char en li, et lors meesmes dit il que Elisabeth sa cosine, qui
                    avec li estoit et ja estoit de grant aage, et ele et Zacharie son mari, et n'avoient
                    onques engendré filz ne fille, que ele auroit filz; et si ot ele Johan Baptiste, de
                    cui [li contes] dira ça avant.</p>
                    <p xml:id="d001l263" n="2" rend="2">M[ain]s homes dient que Marie la mere Dieu morut corporelment au siecle, et ce dient
                    il por ce que Simeon dist a lui: «le coutiau passera ta arme». Mes l'en dote de quel
                    coutiau il dist, ou de coutiau de fer ou de la parole de Dieu, qui tranche plus que
                    nul coutiau. Mes a la verité dire l'Escripture [ne] tesmoingne sa mort, ou par coutel
                    ou en autre maniere, ja soit ce que l'en trueve son sepulcre.</p>
                    <lb/>
                </div2>
                <div2 xml:id="d001c066">
                    <head>
                        <title>1.66</title>
                        <abbr>66</abbr>
                    </head>
                    <p xml:id="d001l264" n="">De Saint Jahan Baptiste.</p>
                    <lb/>
                    <p xml:id="d001l265" n="1" rend="1">Helysabeth cosine Marie engenera de Zacharie son mari un fiz qui ot a nom Johan. Cil
                    fu nuncier de Jesu Crist et fu le definemenz des prophetes: il prophetiza Dieu ainz
                    qu'il nasquist et le salua dedenz le ventre sa mere; il conut Jesu a la colomb[e]
                    et le mostra au doi. Il meesmes le batoia et por ce est [il] apelez Johan Baptiste.
                    Son vestiment estoit de lane de chamel, et habita en hermitage et en desers; sa viande
                    fu miel silvestre et langustes.</p>
                    <p xml:id="d001l266" n="2" rend="2">Et a la fin le roi Herode le mist en chartre, por ce que il le blasmoit de la feme
                    son frere, que il avoit pris a feme. Et quant la file Herodias salta devant le roi,
                    il li plot tant qu'il li dist que se ele li demandoit la moitié de son regne il li
                    donroit; et la garse selonc le comandement sa mere demanda le chief Johan Baptiste,
                    et li rois li dona. Et la garse le presenta a sa mere. Puis fu il ensevelis en Sebastia,
                    c'est une vile de Palestine qui jadis fu apelee Samaria: Herodes li fiz Antipater
                    l'apeloit A[u]gusta en grezois, por reverance de Cesar Augustus l'empereor de Rome.</p>
                    <lb/>
                </div2>
                <div2 xml:id="d001c067">
                    <head>
                        <title>1.67</title>
                        <abbr>67</abbr>
                    </head>
                    <p xml:id="d001l267" n="">De saint Jaque.</p>
                    <lb/>
                    <p xml:id="d001l268" n="1" rend="1">Jaques Alphey fu fiz de la s[e]conde Marie, seror de la mere Dieu, et por ce est il
                    apelés frere Damedieu. Et son nom vaut tant a dire come justes, et ensi ot il en sornom
                    aucune foiz. Il fu evesque de Jerusalem, et fu de si haute vertuz que li pueples [aloit
                    a lui] autresi come a [e]schieles por touchier s[es] d[ra]s. Et a la fin le lapiderent
                    et le tuerent les juys, et fu ensevelis delez le temple; por ce dient les plusors
                    que Jerusalem en fu destruite. Le feste de sa nativité est la premier jor de mai.</p>
                    <lb/>
                </div2>
                <div2 xml:id="d001c068">
                    <head>
                        <title>1.68</title>
                        <abbr>68</abbr>
                    </head>
                    <p xml:id="d001l269" n="">De saint Judas.</p>
                    <lb/>
                    <p xml:id="d001l270" n="1" rend="1">Judas fu frere Jaque, por ce est apelez Juda de Jaques; autresi fu il frere Dieu.
                    Il ala pre[e]cher l'evangile en Mes[o]potamie et en Ponthe, et converti les cruels
                    genz et les mauvais. Et fu ensevelis en une cité de Ermenie qui a nom Eriton, .§{v}.
                    jors devant la Touz Sainz.</p>
                    <lb/>
                </div2>
                <div2 xml:id="d001c069">
                    <head>
                        <title>1.69</title>
                        <abbr>69</abbr>
                    </head>
                    <p xml:id="d001l271" n="">De saint Johan Evangeliste.</p>
                    <lb/>
                    <p xml:id="d001l272" n="1" rend="1">Joham Evangeliste fu fiz Zebedieu de la tierce Marie, et fu frere Jaque; et son nom
                    vaut tant a dire come grace de Dieu. C'est Johan l'evangeliste qui est figuré e[n]
                    semblance d'[ai]gle, por ce [qu'il] sormonte toz autres en hautesce de Evangile; car
                    lors que il se reposa sor le piz Jesu Crist, e[n] but il autresi come une fonteine
                    l'[h]aute sotil[leté] de evangile. Dieu le eslut et ama molt, tant que a sa mort li
                    recomanda sa mere. Quant il fu en prison en l'isle de Path[m]os fist il l'Apocalipse;
                    et puis que li empereor Domicien morut, il issi de prison et s'en ala en Epheson,
                    et la fist il le derrenier Evangile.</p>
                    <p xml:id="d001l273" n="2" rend="2">Ses miracles sont teles que il mua les verges dou bois en fin or; il fist les pieres
                    d'une riviere venir preciouses; une veve dame morte resuscita il por la priere dou
                    pueple; autresi resuscita .§{i}. juene home qui estoit deviés; il but le venin sens
                    damaige e resuscita .§{i}. home qui mors estoit de celui meesmes venin.</p>
                    <p xml:id="d001l274" n="3" rend="3">Et sachiez que Johan vesqui .§{lxxx}. et .§{[x]ix}. anz. Lors entra il en sa sepulture
                    et se coucha tout vif, autresi come en son lit, et ce fu .§{lxvii}. anz aprés la Passion
                    Jesu Crist. Por ce dient les plusors que il ne morut mie et que il vit encore et repose
                    et se dort l[aien]z, car l'en voit apertement touzjors c[r]oler la terre de sor le
                    sepulcre et movoir en amont et la poudre boi[ll]ir desus, autresi come par esperiment
                    d'ome qui soit dedenz. Que sachiez qu'il se coucha en ceste maniere pres de Epheson
                    .§{vi}. jors devant an [re]nuef, ce est l'[en]demain de la nativité Jesu Crist.</p>
                    <lb/>
                </div2>
                <div2 xml:id="d001c070">
                    <head>
                        <title>1.70</title>
                        <abbr>70</abbr>
                    </head>
                    <p xml:id="d001l275" n="">De saint Jaques Zebedei.<lb/></p>
                    <lb/>
                    <p xml:id="d001l276" n="1" rend="1">Jaques Zebedei, frere Johan, fu quart en l'ordre des deciples. Il escrist les apistres
                    as .§{xii}. lignees qui sont en la despersion des genz, et preecha l'Evangile en Espagne
                    en les parties de occident. Puis Herodes li t[etrarches] le fist occire au coutel
                    .§{viii}. jors devant l[es] kalend[es] d'aoust.</p>
                    <lb/>
                </div2>
                <div2 xml:id="d001c071">
                    <head>
                        <title>1.71</title>
                        <abbr>71</abbr>
                    </head>
                    <p xml:id="d001l277" n="">De saint Piere.</p>
                    <lb/>
                    <p xml:id="d001l278" n="1" rend="1">Pieres ot .§{ii}. nons, car il ot a nom Symon Pieres. Et Symon vaut autant a dire
                    come obeissant, por ce que il obei a Dieu lors que il dist: «vien aprés moi». Piere
                    vaut autant a dire come conoissan[s], por ce que il conut Dieu quant il dist: «tu
                    es Crist filz de Dieu vivant». Il nasqui en Galilee en une ville qui a nom Bethsaida.</p>
                    <p xml:id="d001l279" n="2" rend="2">Il est le fer[ma]ment [de l'Eglise], [si come Diex dist:] [«tu es Pierre] et sor ceste
                    piere je fonderai l'Yglise». Il est princes des apostres; il fu le premier confess[o]r
                    et diciple Jesu Crist; il tient les cles dou ciel; il pre[e]cha l'Evangile en Ponthe,
                    en Capadoce, en Galatas, en Bithine, en Aise et en Ytalie; il ala par mer sor ses
                    piez; il resuscita les mors par sa humbre quant il passoit pres d'eaus; il resuscita
                    une veve morte; il fist deglotir a la terre Ananiam et Sa[phi]ra[m]; il fist cheoir
                    a la terre Simon Magus qui s'en aloit au ciel contremont.</p>
                    <p xml:id="d001l280" n="3" rend="3">Il tint l'office des apostres .§{viii}. anz en Antioche et .§{xxv}. anz en Rome. Mes
                    [a] la fin l'empereor Noiron le fist crucefier le chief desouz et les piez contremont
                    .§{xxxviii}. anz aprés la Passion Jesu Crist, .§{ii}. jors a l'issue dou mois de jugn;
                    et fu enseveli en Rome vers soloil levant.</p>
                    <lb/>
                </div2>
                <div2 xml:id="d001c072">
                    <head>
                        <title>1.72</title>
                        <abbr>72</abbr>
                    </head>
                    <p xml:id="d001l281" n="">De saint Pol.</p>
                    <lb/>
                    <p xml:id="d001l282" n="1" rend="1">Pol, son nom vaut tant a dire come mervoillous, qui premierement avoit a nom Sa[u]lus.
                    Il fu angle des homes [et] avocas des juys. Quant Dieu l'apella il cheï a terre et
                    perdi la veue des iauz, mes il vit la verité Dieu; et se dreça et recovra sa veue,
                    et si com il estoit persecutor de l'Iglise devint vaissiau de election. Il fu le plus
                    novel entre les apostres, mes en prechier fu il premiers et soverains.</p>
                    <p xml:id="d001l283" n="2" rend="2">Et fu nes en Judee dou lignage Benjamin, et fu batoiez le secont an aprés l'ascension
                    Jesu Crist. Il pre[e]cha des Jerusalem jusques en Espaigne et par toute Ytalie, et
                    a mainz descovri le nom de Deu qui ne le savoient.</p>
                    <p xml:id="d001l284" n="3" rend="3">Ses mervoilles sont telles que il fu portez jusques au tiers ciel: il resuscita un
                    enfan mort; il fist avugler un mage; il fist de[veni]r m[ut l']esperiz dou deable;
                    il sana un boçu; il ne dota les mors de la viple, ainz l'ardi en feu; il sana par
                    ses oroisons le pere [Publii] de fievres qu'il avoit. Il sofri por le nom de Dieu
                    fain, soif, nuese, et demora au profonde de la mer un jor et une nuit; il soffri la
                    rage des bestes sauvaiges et maintes fe[ru]es et tormenz de chartres. Les juys le
                    trairent et fu lapidez a mort; il fu enchaenez en une prison, dont il fu desliez et
                    calé par le mur avec un cofin. A la fin le fist l'empereor Noiron decoler le jor que
                    saint Pieres fu crucefiez.</p>
                    <lb/>
                </div2>
                <div2 xml:id="d001c073">
                    <head>
                        <title>1.73</title>
                        <abbr>73</abbr>
                    </head>
                    <p xml:id="d001l285" n="">De saint Andreu.</p>
                    <lb/>
                    <p xml:id="d001l286" n="1" rend="1">Andreas vaut tant a dire en grezois come biaus. Il fu li seconz entre les apostres
                    et pre[e]cha en S[c]it[e] et en Achaie, ou il fu crucefiez quant il ot faites maintes
                    merveilles; et morut le derrener jor de novembre. Son sepulcre est a Patras.</p>
                    <lb/>
                </div2>
                <div2 xml:id="d001c074">
                    <head>
                        <title>1.74</title>
                        <abbr>74</abbr>
                    </head>
                    <p xml:id="d001l287" n="">De saint Phelipe.</p>
                    <lb/>
                    <p xml:id="d001l288" n="1" rend="1">Phelipe vaut tant a dire come bo[uc]he de lampe. Il fu nez en cele meesmes cité que
                    Piere, et preecha en Galie joste la mer Occeane; a la fin fu il lapidez et crucefiez
                    en Girople, c'est une citez de Frise, ou il morut le premier jor de mai, et fu enseveliz
                    avec ses filles.</p>
                    <lb/>
                </div2>
                <div2 xml:id="d001c075">
                    <head>
                        <title>1.75</title>
                        <abbr>75</abbr>
                    </head>
                    <p xml:id="d001l289" n="">De saint Thomas.</p>
                    <lb/>
                    <p xml:id="d001l290" n="1" rend="1">Thomas vaut tant a dire come abysme, et il ot en sornom Didimus, qui vaut autant a
                    dire come doutans, car il se douta de la resurection Jesu Crist jusques a tant qu'il
                    bota ses mains dedenz les plaies. Il pre[e]cha en Parthe et en Mede et en Perse et
                    en [O]rcan[i]e et [en] Inde vers orient. A la fin fu il navrez de glaives et de lances,
                    tant que il morut .§{xi}. jors a l'issue de [decembre], en une cité de Inde qui avoit
                    a nom Calamia; la fu il enseveliz honorablement.</p>
                    <lb/>
                </div2>
                <div2 xml:id="d001c076">
                    <head>
                        <title>1.76</title>
                        <abbr>76</abbr>
                    </head>
                    <p xml:id="d001l291" n="">De saint Bartholomeu.</p>
                    <lb/>
                    <p xml:id="d001l292" n="1" rend="1">Bartholomeu pre[e]cha entre les ju[i]s et translata l'Evangile de Matheu en lor languaige.
                    A la fin il fu escorchiez par les barbarins en Inde la grant; [ce fu en la cité de
                    Albeger, et puis, par le commandement d'un roi estrangne, li fu la teste copée, .§{vii}.
                    jours a l'issue d'aoust].</p>
                    <lb/>
                </div2>
                <div2 xml:id="d001c077">
                    <head>
                        <title>1.77</title>
                        <abbr>77</abbr>
                    </head>
                    <p xml:id="d001l293" n="">De saint Matheu.</p>
                    <lb/>
                    <p xml:id="d001l294" n="1" rend="1">Matheu fu apostres et evangelistes, et ot en sornom Levi. Il fist son Evangile en
                    Judee, puis pre[e]cha en Macedoine et soffri martire en P[e]rse, et fu [enterrez]
                    [e]s monz de Pastors .§{x}. jors a l'issue de septembre.</p>
                    <lb/>
                </div2>
                <div2 xml:id="d001c078">
                    <head>
                        <title>1.78</title>
                        <abbr>78</abbr>
                    </head>
                    <p xml:id="d001l295" n="">De saint Mathia.</p>
                    <lb/>
                    <p xml:id="d001l296" n="1" rend="1">Mathia fu uns des .§{lxx}. diciples, mes puis fu il [un]s des .§{xii}. [apostles]
                    en leu de Jude Scariot. Il pre[e]cha en Judee. La feste de sa nativité est .§{v}.
                    jors a l'issue de fevrier.</p>
                    <lb/>
                </div2>
                <div2 xml:id="d001c079">
                    <head>
                        <title>1.80</title>
                        <abbr>80</abbr>
                    </head>
                    <p xml:id="d001l297" n="">De saint Symon.</p>
                    <lb/>
                    <p xml:id="d001l298" n="1" rend="1">Symon Zelotes vaut autant a dire come cananeus ou possession. L'en cuide que il fust
                    paroil a Pierre en conoissance et en honor, car il tint la digneté en Egypte. Et aprés
                    la mort de Jaque le fiz Alphei fu il evesques de Jerusalem. A la fin fu il crucefiez,
                    et son cors gist en B[os]sof[f]re; la feste de sa nativité est .§{iiii}. jors devant
                    la Touz Sainz.</p>
                    <lb/>
                </div2>
                <div2 xml:id="d001c080">
                    <head>
                        <title>1.79</title>
                        <abbr>79</abbr>
                    </head>
                    <p xml:id="d001l299" n="">De saint Lucas evangeliste.</p>
                    <lb/>
                    <p xml:id="d001l300" n="1" rend="1">Lucas evangeliste vaut autant a dire come mires ou luissanz; et a la verité dire il
                    fu fisiciens et bons mires. Né fu de Syrie. Il sot bien le language de Grece, et aucuns
                    dient que il fu proselite et que il ne sot le languaige des ebreus; mes il fu deciples
                    de Pol et tozjors li tint compaignie. Et morut a .§{lxxiii}. anz de son aage et fu
                    enseveliz en Betanie .§{xiiii}. jors avant la Touz Sainz; mes ses os en furent portez
                    en Costantinople au tens de l'empereor Constantin.</p>
                    <lb/>
                </div2>
                <div2 xml:id="d001c081">
                    <head>
                        <title>1.81</title>
                        <abbr>81</abbr>
                    </head>
                    <p xml:id="d001l301" n="">De saint Marc Evangeliste.</p>
                    <lb/>
                    <p xml:id="d001l302" n="1" rend="1">Marcus Evangeliste vaut autant a dire come granz. Il fu fiz de Piere en batoisme et
                    fu son deciple; et por ce dient les plusors que son Evangile fu dité par la boche
                    de Piere. [Et dient que il se colpa le doi gros porce que il ne voloit mie que l'an
                    le feist prestre; et toutesvoies fu il li premiers qui ot siege de dignité en Alixandre.
                    Il fonda premierement] Iglise en Egypte et morut au tens Noiron, .§{vi}. jors a l'issue
                    d'avril.</p>
                    <lb/>
                </div2>
                <div2 xml:id="d001c082">
                    <head>
                        <title>1.82</title>
                        <abbr>82</abbr>
                    </head>
                    <p xml:id="d001l303" n="">De saint Barnabe.</p>
                    <lb/>
                    <p xml:id="d001l304" n="1" rend="1">Barnabe avoit a nom premierement Joseph, et vaut autant a dire come feel. Nez fu en
                    la citez de Cip[r]e, et tint l'apostolaige avec Pol; puis le laissa et ala pre[e]chant.
                    La feste de sa nativité est .§{xii}. jors [a] l'entree de jugn.</p>
                    <lb/>
                </div2>
                <div2 xml:id="d001c083">
                    <head>
                        <title>1.83</title>
                        <abbr>83</abbr>
                    </head>
                    <p xml:id="d001l305" n="">De saint Tymoteu.</p>
                    <lb/>
                    <p xml:id="d001l306" n="1" rend="1">Tymoteu fu li secont deciples Pol, car il meesmes le mena de sa enfance avec soi et
                    le batoia; et cil guarda virginité et chasteté. Nez fu de la cité de [L]ist[e]nois,
                    et fu ensevelis en Epheson .§{x}. jors a l'issue d'aoust.</p>
                    <lb/>
                </div2>
                <div2 xml:id="d001c084">
                    <head>
                        <title>1.84</title>
                        <abbr>84</abbr>
                    </head>
                    <p xml:id="d001l307" n="">De saint Titus.</p>
                    <lb/>
                    <p xml:id="d001l308" n="1" rend="1">Titus fu deciples de Pol et son fis en batoime. Nez fu de Grece. Il soul fu circoncis
                    aprés l'Evangile per la main de Pol meesme; et il le laissa por destruire les ydoles
                    de Grece et por edifier yglises. Et la morut il et fu enseveliz en pes.</p>
                    <lb/>
                </div2>
                <div2 xml:id="d001c085">
                    <head>
                        <title>1.85</title>
                        <abbr>85</abbr>
                    </head>
                    <p xml:id="d001l309" n="">Ci dit dou N[o]vel Testament.</p>
                    <lb/>
                    <p xml:id="d001l310" n="1" rend="1">Or vos ai je nonmez les maistres dou Novel Testament. Et sachiez que les .§{iiii}.
                    Evangiles furent faiz par les .§{iiii}. evangelistes. Pol fist et escrist ses epistres,
                    dont il envoia les .§{vii}. as yglises, les autres envoia a ses deciples, ce est a
                    Tymoteum et a Titum et a P[hi]l[emon]; mes de celes qui furent envoiees as ebreus
                    sont les latins en discorde, car les uns dient que Bar[n]aba[s] les fist et les autres
                    dient de Clemens.</p>
                    <p xml:id="d001l311" n="2" rend="2">Pieres fist .§{ii}. epistres en son nom; Jaques fist la soe; Johanz fist .§{iii}.
                    epistres, mes les plusors dient que un prestre qui ot a nom Johan fist les .§{ii}.;
                    Judas fist la soe; Lucas Evangelistes escrit les Vies des Apostres, selonc ce que
                    il vit ou que il oï; Johanz escrist l'Apocalipse quant il estoit en prison. Et chascuns
                    d'iaus escrist par divin esperi[men]t, et ensi ordenerent les comandemenz, selonc
                    ce que nos devons vivre.</p>
                    <p xml:id="d001l312" n="3" rend="3">Et sachiez que les comandemenz de la loy sont .§{x}., dont le premier dit: aime et
                    cole ton sol Dieu; le secont dit: ne reçoi pas en va[i]n le nom Dieu; li tiers dit:
                    sovieigne toi de sacrefier le sabat; le quart dit: honore ton pere et ta mere; le
                    quint dit: ne faire avoutire; le .§{vi}. dit: ne occire; le .§{vii}. dit: ne ferre
                    larecin; li .§{viii}. dit: ne die faus tesmoigne; li .§{ix}. dit: ne covoitier pas
                    la chose ton voisin; li .§{x}. dit: ne desirre pas la feme ton prochain.</p>
                    <p xml:id="d001l313" n="4" rend="4">Et ja soit ce que il soient devisé en .§{x}. parties, l'en les porroit toz comprendre
                    par les .§{ii}. solement, c'est: aime Dieu de tout ton cuer et de toute ta arme et
                    de toute ta vertu, et aime ton prochain ausi come toi meesmes. Dous comandemenz sont
                    la some de toz, car en iaus est la loi et les prophetes. Une autre comandement est
                    en l'Escripture qui touz soul comprent toutz les .§{x}., c'est: deguerpir le mal et
                    fiere le bien. Un autre est semblables a celui qui dit: ce que tu ne viaus qui soit
                    fait a toi, tu ne faire pas a autrui. Mes ci se taist li contes de la vie as peres
                    dou Novel Testament et de [l']autre, et tornera a sa matire, la ou il laissa a Jule
                    Cesar et de Octevien son nevou, qui furent les premiers empereors de Rome.</p>
                    <lb/>
                </div2>
                <div2 xml:id="d001c086">
                    <head>
                        <title>1.86</title>
                        <abbr>86</abbr>
                    </head>
                    <p xml:id="d001l314" n="">Coment la premiere loi fu comencee.</p>
                    <lb/>
                    <p xml:id="d001l315" n="1" rend="1">Ci endroit li contes dit que Nostre Seignor nasqui en cest siecle por raembre l'umain
                    linaige au tens Octevien empereor de Rome. Et sachiez que le premier an de sa naissance
                    les .§{iii}. rois le vindrent aorer; et au tiers an furent decollés les petiz enfanz
                    innocens; au septisme an vint il de Egypte ou sa mere et Joseph le porterent por la
                    paor Herode; le .§{xii}. an de son aage fu il au temple de Jerusalem ou il mostra
                    sa sapience, si que tot le monde s'en mervoilla.</p>
                    <p xml:id="d001l316" n="2" rend="2">Au .§{xxx}. anz fu il batoiez et lors comença il a preechier la novelle loy et la
                    droite creance et la conoissance de la Sainte Trinité, c'est a dire la unité de .§{iii}.
                    persones, dou Pere qui est senefiez par la puissance, dou Fil qui est senefiez par
                    la sapience, dou Saint Esperit qui est senefiez par la bienvoillance. Por ce devons
                    nos croire que ces .§{iii}. persones soient une sustance qui est touz puissanz et
                    toz sachanz et tot bienvoillance.</p>
                    <p xml:id="d001l317" n="3" rend="3">Et quant Nostre Sires ot vescu .§{xxxii}. anz et demi, il fu mors par les juys et
                    per la traison Jude, selonc ce que l'Evangile tesmoigne. Et ensi fu Nostre Segnor
                    Jesu Crist le premier evesque et apostoilles et enseigneor et maistre de la sainte
                    crestiene loi.</p>
                    <p xml:id="d001l318" n="4" rend="4">Et quant Nostre Sire s'en ala au ciel, il laissa saint Piere son vicaire en leu de
                    lui, et li dona pooir de lier et deslier en terre. Et ensi tint saint Piere la chaere
                    et la digneté apostolia[l] es parties d'orrient .§{iiii}. anz; puis s'en vint en Antioche
                    ou il fu evesques .§{viii}. anz; aprés ce s'en vint il a Rome ou il pre[e]cha et mostra
                    as genz la loi Jesu Crist, et la fu il evesques et maistres de la crestienté .§{xxv}.
                    anz et .§{vii}. mois et .§{vii}. jors, jusques au tens Noiron, qui lors estoit empereor;
                    qui par sa grant cruauté le fist crucefier, et fist decoller saint Pol tot en un jor.</p>
                    <p xml:id="d001l319" n="5" rend="5">Et quant Pieres dut morir, il ordena un de ses deciples qui avoit a nom Clemens a
                    tenir la chaere aprés lui; mes il ne la vost onques tenir, ainz constraint Li[num]
                    son compaignon, qui la tint tant come il visqui, et puis constraint il Clet[um] qui
                    autresi la tint toute sa vie. Et quant il furent mort andous, Clemanz meesmes tint
                    la chaere et fu apostoille de Rome. Et ce fu aprés la mort Titus empereor de Rome,
                    cil meesmes qui au tens Vespasien empereor son pere, qui regna aprés Noiron, avoit
                    conquise Jerusalem et les juys mors et pris, et revenga la mort Jesu Crist .§{xl}.
                    anz aprés la Passion.</p>
                    <lb/>
                </div2>
                <div2 xml:id="d001c087">
                    <head>
                        <title>1.87</title>
                        <abbr>87</abbr>
                    </head>
                    <p xml:id="d001l320" n="">Coment crestienté esauça au tens Silvestre et des autres apostoilles.</p>
                    <lb/>
                    <p xml:id="d001l321" n="1" rend="1">Et por ce que nature ne soffre mie que aucuns, coment que il soit granz ne de haute
                    digneté, trepasse le jor de sa fin, covint il que l'apostoille et l'empereor de Rome
                    alassent a la mort, et autres furent establis en lor leu. Et por ce que la loi des
                    crestiens estoit novelement venue, si que les [uns] estoient en doute, les autres
                    mescreanz, avint il maintes fois que l'empereor et les autres qui governoient les
                    viles fasoient persecucions contre les crestiens, et les fasoient soffrir divers tormenz,
                    jusques au tens que Costantin le Magne fu empereor et Silvestre fu evesques et apostoilles
                    de Rome. Et sachiez que devant eaus avoient esté .§{xxxv}. empereor aprés Jule Cesar
                    et .§{xxxiii}. apostoilles aprés Jesu Crist.</p>
                    <p xml:id="d001l322" n="2" rend="2">Or avint chose que Silvestre ou grant compaigne de crestiens si estoient foïz ensus
                    une haute montaigne por eschiver les persecucions; et Costantin l'empereor qui estoit
                    malades de lepre l'envoia querre, car a ce que l'en disoit de lui et de son ancestre
                    il voloit oïr son consoil. Et tant ala la chose que Silvestre le batoia selonc la
                    loi des crestiens, et le monda de sa lepre; lors mantenant devint il crestiens avec
                    toz les siens. Et por esaucier le nom Jesu Crist do[ct]a il sainte Yglise et li dona
                    toutes les emperials dignetez, et ce fu fait en l'an de l'incarnacion Jesu Crist .§{ccc}.
                    et .§{xxiii}. anz; et ja estoit trovee la sainte Croiz poi devant.</p>
                    <p xml:id="d001l323" n="3" rend="3">Lors s'en ala Costantin en Costantinople, que par son nom est ensi apelee, car primes
                    avoit ele nom Besanz; et tint l'empire de Grece, qu'il ne sousmist mie as apostoilles
                    selonc ce que il fist cel de Rome.</p>
                    <p xml:id="d001l324" n="4" rend="4">Et sachiez que la persecucions des crestiens dura jusques au tens Silvestre; et por
                    ce sanctifierent toz les apostoiles qui devant lui soffrirent martire por la foi.
                    Mes quant li emp[ere]re dona si grant honor a Silvestre et as pastors de sainte Yglise,
                    toutes persecucions furent definees; mes lors comencerent les herrors des heriges,
                    qui se desvoierent contre Silvestre, por quoi mainz des empereors aprés et mainz des
                    rois de Lomberdie furent corrumpus de male creance, jusques au tens Justinien, qui
                    fu empereor en l'an de l'incarnacion .§{vc}. et .§{xxxix}.</p>
                    <p xml:id="d001l325" n="5" rend="5">Cest Justiniens fu de molt grant sens: il abrega les lois dou Coude et dou Digest,
                    qui premier estoient en tante confusion que nus ne pooit a chief venir. Et ja soit
                    ce que il fust au comencement [en] l'error des heriges, a la fin reconut il son error
                    par le consoil d'Agapite, qui lors estoit apostoiles; et lors fu la crestiene loi
                    confermee et fu dampnee la creance des heriges, selonc ce que l'en puet veoir sor
                    les livres des lois que il fist. Et il regna .§{xxxviii}. anz.</p>
                    <p xml:id="d001l326" n="6" rend="6">Sachiez que devant lui avoient esté .§{xvi}. empereors de Rome des que Constantin
                    fu empereor de Rome; et de Silvestre jusques a cestui Agapite furent .§{xxviii}. apostoiles.</p>
                    <lb/>
                </div2>
                <div2 xml:id="d001c088">
                    <head>
                        <title>1.88</title>
                        <abbr>88</abbr>
                    </head>
                    <p xml:id="d001l327" n="">Coment sainte Yglise enhauça.</p>
                    <lb/>
                    <p xml:id="d001l328" n="1" rend="1">De lors en avant crut la force de sainte Yglise loinz et pres, et de ça mer et de
                    la, jusques au tens Eracle, qui fu empereor en l'an de l'incarnacion .§{vic}. et .§{xviii}.;
                    et reigna .§{xxxi}. an au tens Costantin son fiz, qui regna aprés lui. Car au tens
                    d'iaus les sarrazins de Perse orrent grant force contre les crestiens, et guasterent
                    Jerusalem et ardirent les yglises, et enporterent le fust de la Croiz, et enmenerent
                    le patriarche et mainz autres en chativoison, ja soit ce que a la fin Eracles meesmes
                    ala et occist le roi de Perse et ramena les prisoniers et la Crois et souzmist les
                    parsanz a la loi de Rome. Puis i fu le mauvais [preeschierres] Mahomet, qui fu moines,
                    qui les retraist de la foi et les mist en error mauvais.</p>
                    <lb/>
                </div2>
                <div2 xml:id="d001c089">
                    <head>
                        <title>1.89</title>
                        <abbr>89</abbr>
                    </head>
                    <p xml:id="d001l329" n="">Coment le roi de France fu empereor de Rome.</p>
                    <lb/>
                    <p xml:id="d001l330" n="1" rend="1">Or avint si come il plot a Nostre Seignor que sainte Yglise essauça et crut de jor
                    en jor, meesmement por la force et por la seignorie qui fu aquise au tens Silvestre;
                    mes les autres empereors qui aprés Constanti furent n'estoient mie si douz ne si debonaires
                    come il fu, ainz recovrassent volentiers ce que Costantins avoit doné se il en eussent
                    le povoir, mes Deu ne lor soffri pas. Et ensi estoient les empereor touzjors li un
                    aprés l'autre, tel foiz bons tel foiz mauvais, et tenoient l'un empire et l'autre,
                    jusques au tens Lion empereor et Constanti son fiz.</p>
                    <p xml:id="d001l331" n="2" rend="2">Cil empereor prist totes les ymages de l'Iglise de Rome et les enporta en Constantinople
                    en despit de l'apostoille, et les fist ardoir en feu; et fist encontre lui une conjuroison
                    entre lui et Thelofre roi des lombars, por quoi Estiene, l'apostoile qui lors estoit,
                    l'escomenia, et li toli Puille et establi que ele fust touzjors de sainte Yglise.</p>
                    <p xml:id="d001l332" n="3" rend="3">Et quant il vit qu'il ne povoit avoir contre eaus longue duree, il s'en ala en France
                    au bon Pepin, qui lors en estoit rois et sires, et consecra lui et ses fiz a estre
                    tozjors rois de France, et maudist et escomenia toz ceaus qui jamas feïssent roi d'autre
                    lignee que de la lignee Pepin. Puis ala li rois avec l'apostoile a tout son ost en
                    Lombardie, et se combati contre Thelofre tant que il le vainqui, et li fist fere l'amande
                    de sainte Yglise, selonc ce que li apostoiles et ses freres vostrent comander. Et
                    par sa force fu establie la beseigne dou roiaume de Puille et dou Patrimoine de saint
                    Piere, en cele maniere que il deviserent.</p>
                    <p xml:id="d001l333" n="4" rend="4">Mes quant Pepins s'en fu alez en son païs ne demora mie gueires que Costanti le fiz
                    Lion, quant il fu empereres aprés la mort son pere, fist tot le pis qu'il pot contre
                    l'Iglise de Rome; et Desdier roi de Lomberdie recomença d'autre part la guerre, greignor
                    que Thelofre son pere n'avoit fait onques en sa vie; tant que Adrian l'apostoille
                    pria Charlemagne le fis Pepin, qui lors estoit rois de France, tant que il vint en
                    Ytalie et vanqui la cité de Papie ou li roi manoit, et prist Desdier et sa feme et
                    ses enfanz et lor fist jurer la fiance de sainte Yglise; puis l'envoia en prison en
                    France.</p>
                    <p xml:id="d001l334" n="5" rend="5">Mes Algife li fiz Desdier [li] roi s'enfoï par mer en Constantinople, qui puis fist
                    molt de guerre. Et quant Charles ot toute Lomberdie conquisse et tote la terre de
                    Ytalie et souzmisse a soi et a sainte Yglise, il ala [a] Rome ou granz triomphes.
                    La fu il coronez empereors des romains, et tint la digneté de l'empire toute sa vie;
                    puis ot il maintes [h]autes victoires encontre les sarazinz et les henemis de sainte
                    Yglise, et souzmist a sa seignorie Alemaigne et Espaigne et mainz autres païs.</p>
                    <p xml:id="d001l335" n="6" rend="6">Et quant Lion pape, qui fu apostoilles de Rome aprés la mort Adrian, fu exilliez par
                    les romains, Charles le ramena a Rome en sa digneté, et lors conferma il ce que ses
                    peres avoit fait, et establi toutes les beseignes de sainte Yglise et de l'emp[i]re,
                    de clers et de lais, et dona a monseignor saint Piere la douchee de Spolite et de
                    Bonevent. Et puis qu'il ot ce fait et maintes granz choses et hautes, il trespassa
                    dou siecle en l'an de l'incarnacion Nostre Seignor .§{viiic}. et .§{x[i]iii}. anz.
                    Et sachiez que devant lui avoient esté .§{xvi}. empereor de Justinien et .§{xl}. apostoilles
                    de Agapite jusques a cest Lion pape.</p>
                    <lb/>
                </div2>
                <div2 xml:id="d001c090">
                    <head>
                        <title>1.90</title>
                        <abbr>90</abbr>
                    </head>
                    <p xml:id="d001l336" n="">Coment l'empire de Rome revint as ytaliens.</p>
                    <lb/>
                    <p xml:id="d001l337" n="1" rend="1">En ceste maniere que li contes devise ci devant vint la dignetez de l'empire de Rome
                    as françois, et les romains la perdirent en tel maniere que il n'en orent jamas la
                    seignorie que il avoient devant. Et quant Charlemagne trepassa de cest siecle, Loys
                    son fis fu aprés rois et empereor, qui regna .§{xxv}. anz. Il morut et laissa .§{iiii}.
                    fiz; mes ainz que il fust deviez devisa il entre ses fiz que Charle Chauf eust le
                    roiaume de France, et que Lotiers eust l'empire de Rome, et que Pepins eust Alamaigne,
                    et Loy Equitanie.</p>
                    <p xml:id="d001l338" n="2" rend="2">Or avint chose que quant Lotiers ot la seignorie de l'empire [et] il vit sa force
                    et son povoir, il se pensa que il iroit en France conquerre le roiaume son pere. Ensi
                    s'en ala ou tout l'ost des ytaliens et passa les mons et vainqui la terre jusques
                    a la cité de [Rai]ns; la trova il s[es] frere[s] qui venoi[en]t a l'encontre ou si
                    grandisme ost de genz que il vit apertement que il ne les porroit vaincre. Et quant
                    il conut que son propossement estoit faillis il s'en rendi moines en l'abaie Saint
                    Marc de [Sa]sso[g]ne, et laissa l'emp[i]re de Rome a son fis Lois.</p>
                    <p xml:id="d001l339" n="3" rend="3">Cil Loys vesqui en son empire .§{ii}. anz; et quant il fu deviez il ne laissa que
                    une fille qui fu mariee au roi de Puille. Lors vint a Rome Charle Chauve le roi de
                    France [et] fu empereor un an.</p>
                    <p xml:id="d001l340" n="4" rend="4">Mes por ce que les guerres crurent diversement en Ytalie, laissa Charles Chauves l'empire
                    de Rome a Loys le Juene, qui estoit fiz a sa niece, la feme au roi de Puille de cui
                    l'estoire parole ci devant.</p>
                    <p xml:id="d001l341" n="5" rend="5">Et dient les plusors que un angle li comanda que il ne s'entremeist jamas de l'empire
                    as romains, et que il le quitast au juene roi de Puille. Et sor ce fu scentence fermee
                    por ce que les françois n'aidoient a l'empire contre les ytaliens.</p>
                    <lb/>
                </div2>
                <div2 xml:id="d001c091">
                    <head>
                        <title>1.91</title>
                        <abbr>91</abbr>
                    </head>
                    <p xml:id="d001l342" n="">Encore de ce meesmes.</p>
                    <lb/>
                    <p xml:id="d001l343" n="1" rend="1">En tel maniere come je vos ai dit vint l'empire de Rome des françois as lombars, dont
                    li juenes Loys fu li premiers; et aprés lui en firent .§{v}. autres l'un aprés l'autre,
                    jusques au tens Barengier et Erbert son fiz, qui furent les derreains lombars qui
                    l'empire tenissent, et que Agapites fu apostoilles, qui maintes foiz se combati contre
                    les romains por mantenir le droit de sainte Yglise. Mes aprés lui fu apostoiles Jahanz
                    fiz a celui Albert empereor. Et sachiez que devant lui avoient esté .§{xi}. empereors
                    [dou tens] Charlemagne, et .§{xli}. apostoiles de Lion jusques a cest Jahan pape.</p>
                    <lb/>
                </div2>
                <div2 xml:id="d001c092">
                    <head>
                        <title>1.93</title>
                        <abbr>93</abbr>
                    </head>
                    <p xml:id="d001l344" n="">Coment l'empire de Rome revint as alemans.</p>
                    <lb/>
                    <p xml:id="d001l345" n="1" rend="1">Mais puis que la hautesce et la seignorie de l'empire de Rome crut et avança sor totes
                    les dignetez des crestiens, et que la envie croissoit et engendroit mortel haine entre
                    les nobles lombars, et nul n'estoit qui se m[el]last de mantenir la chose comune se
                    li prince de Alemaigne non, fu establi autresi come par necessité plene de droit que
                    [...] la election de l'empire fust faite par eaus qui en estoient defendeor et gardes.</p>
                    <p xml:id="d001l346" n="2" rend="2">Et ensi vint la hautesce de eslire empereor as .§{vii}. princes d'Alemagne, dont Otes
                    fu li premiers, qui esleus et coronez fu a empereor des romains en l'an de l'incarnacion
                    .§{ixc}. et .§{xxxvi}. anz; dont il ot puis .§{xiii}. alemans jusques au secont Frederic,
                    qui coronés fu per la main Honore pape l'an de l'incarnacion .§{m}.cc.xx. Et sachiez
                    que devant cest Honore ot .§{xlii}. apostoiles de Jahan, de cui li contes parole,
                    a la fin des lombars. Cest Frederic regna entor .§{xxx}. anz [ainz] que il ne morut,
                    ja soit ce que par les griés persecucions qu'il fist a sainte Yglise il fu exco[m]uniez
                    par sentence de [l']apostoile qui lors estoit; et a la fin fu il desposez de sa digneté
                    [par] la sentence dou quart Innocent pape, par le comun consoil dou general conseil.
                    Et quant il fu trespasé de cest siecle, si come a Dieu plot, l'empire vaca longuement
                    sens roi et sens empereor, ja soit ce que Manfroi li fiz dou devant dit Frederic,
                    non mie de droit mariage, tint le roiaume de Puille et de Secille contre Dieu et contre
                    raison, si come celui qui dou tout fu contraire a sainte Yglise. Por ce fist il maintes
                    guerres et diverses persecucions contre touz les ytaliens qui se tenoient devers sainte
                    Yglise, meesmement contre l[a] guelfe partie de Florence, tant que [i]l furent chaciez
                    hors de la vile et lors choses furent misses a feu et a flambe et a destruction. Avec
                    eaus en fu chaciés maistre Brunet Latin, et si estoit il por cele guerre exiliez en
                    France quant il fist ce livre por amor son ami, selonc ce que il dist au prologue
                    devant. Me[s] de ce se taist ores li maistres et torne a sa matire.</p>
                    <lb/>
                </div2>
                <div2 xml:id="d001c093">
                    <head>
                        <title>1.99</title>
                        <abbr>99</abbr>
                    </head>
                    <p xml:id="d001l347" n="">Coment nature euvre [e]s elemens et [e]s autres choses.</p>
                    <lb/>
                    <p xml:id="d001l348" n="1" rend="1">Ci dit endroit li contes que sa principal matire est a tr[a]i[t]er en cest livre de
                    la nature des choses dou monde, laquele est establie par .§{iiii}. complexions: c'est
                    de chaut, de froit, de sec et de moiste, dont toutes choses sont complexionees.</p>
                    <p xml:id="d001l349" n="2" rend="2">Mes [li] .§{iiii}. element, qui sont ausi come sostenement dou monde, sont enformés
                    de ces .§{iiii}. complexions; car li feu est chaut et sec, et l'aigue est froide et
                    moiste, la terre est froide et seche, l'air est chaut et moiste. Autresi en sont complexionés
                    les cors des homes et des bestes et de touz autres animaus, car en eaus a .§{iiii}.
                    humors: colera, qui est chaude et seche; fleume, qui est froide et moiste; sanc, qui
                    est chaut et moiste; melancolie, qui est froide et seche. L'anne[e] meesmes est devisee
                    en .§{iiii}. tens, qui sont autres[si] complesionez; car printens est chaut et moiste,
                    esté est chaude et seche, auton est froit et sec, yver est froit et moiste. Ensi poez
                    vos conoistre que li feu et la colera et le esté sont d'une complexion, et l'aigue
                    et la fleume et l'yver sont d'une autre, mes l'air et le sanc et le printens sont
                    atemplez de l'une nature et de l'autre, et por ce sont il de meillor complexion que
                    ne sont [li autre; et lor contraire sont] la terre, melancolie et auton, et por ce
                    ont il tres mauvaise nature.</p>
                    <p xml:id="d001l350" n="3" rend="3">Or est il legiere chose a entendre coment l'office de nature est en acorder ces choses
                    descordanz et ygaler les desigals, en tel maniere que toutes diversitez retornent
                    en unité, et les ajoste et les assemble en un cors et en une sustance ou en autre
                    chose qui les fait naistre touzjors au monde, ou de plantes, ou de semances, ou par
                    conjongemenz de masle [et] de femele; dont les uns engendrent oefs qui sont replaines
                    de creature, les autres engendrent figures encharnees, selonc ce que li contes devisera
                    ça avant, la ou il en sera et leu et tens.</p>
                    <p xml:id="d001l351" n="4" rend="4">Par ces paroles apert il que nature est [a] Deu autresi come li martel au fevre, qui
                    or forge une espee, or un hyaume, or fait un clof, or une aguille, or une chose or
                    autre, selonc ce que li fevres viaut; et tot autresi come il [est] une maniere de
                    forgier [.i. hiaume et .§{i}. autre de forgier] une aguille, tout autresi euvre nature
                    as estoiles autrement que as planetes, et autrement as homes et as bestes et as autres
                    animaus.</p>
                    <lb/>
                </div2>
                <div2 xml:id="d001c094">
                    <head>
                        <title>1.100</title>
                        <abbr>100</abbr>
                    </head>
                    <p xml:id="d001l352" n="">Coment toutes choses furent faites [et] dou mellement des complexions.</p>
                    <lb/>
                    <p xml:id="d001l353" n="1" rend="1">Et il fu voirs que Nostre Sires au comencement fist une grosse matire sens forme et
                    sens figure; mes ele estoit de tel maniere que il en povoit former et fere ce que
                    il voloit, et sens faille de ce fist il les autres choses. Et por ce que ele fu faite
                    de noient devance ele les autres choses, non mie de tens ne de eternité mes de naissance,
                    autresi come le son devant le chant, car Nostre Sires fist toutes choses ensemble.
                    Raison coment: quant il cria cele grosse matire dont ces autres [choses] furent estraites,
                    dont fist il toutes choses ensemble; mes selonc la distinction et le devisement de
                    chascune chose par soi, le fist il en .§{vi}. jors, selonc ce que li contes devise
                    ça en errieres; et la meesmes dit il que cele grosse matire est apelee ylem.</p>
                    <p xml:id="d001l354" n="2" rend="2">Et por ce que les .§{iiii}. elemenz que l'en puet veoir sont estraiz de cele matire,
                    sont il apelez elemenz por le nom de lui, c'est por ylem. Ensi s'entremellent ces
                    elemenz as creatures: car les .§{ii}. sont legieres et isnels, [c'est li air et li
                    feu, li autre .§{ii}. sont grief et pesanz], ce est terre et eue; et chascuns d'iaus
                    a .§{ii}. estremités et .§{i}. meian. Raison coment: le feu a une estremité des[sus]
                    qui touzjors vet amont, et cele est la plus deliee et la plus isnele et legiere; l'autre
                    estremité est desoz, qui est moins legiere et moins deliee que l'autre; le mi i a
                    entre .§{ii}., qui est atemprez de l'un et de l'autre.</p>
                    <p xml:id="d001l355" n="3" rend="3">Tout autresi est des autres .§{iii}. elemenz [et d]es .§{iiii}. complexions. Ces choses
                    s'entremellent es cors et es autres creatures; car, en ce que li pessant se con[jun]ge
                    au legier, et le chaut avec le froit, et le sec avec le moiste en aucune creature,
                    il covient que la force de l'un sormonte les autres. Je ne di pas des estoilles, car
                    eles sont dou tout de nature de feu; mes es autres creatures ou les elemenz et les
                    autres complexions sont entremelees avient il que les estremités desoure sormontent
                    les autres en aucune creature,</p>
                    <p xml:id="d001l356" n="4" rend="4">et lors covient il que [ce]les creatures soient plus legieres et plus isneles, et
                    par ce vont il par l'air: ce sont oisiaus. Mes il y a diferance, car tout autresi
                    come les oisiaus sormontent toutes autres creatures de legiereté et de isneleté, por
                    les estremités des elemenz desoure qui habondent en aus, autresi l'un oisel sormonte
                    l'autre por ce que la estremité legiere et isnele habonde plus en lui, et por ce vole
                    cel oisel plus haut que les autres: c'est l'aigle; et cel en cui habonde le moien
                    ne vole pas si haut: c'est la grue; et cil en cui habonde la estremité desouz sont
                    plus grief et plus pesanz: c'est l'oie et l'ane. Autresi devez vos entendre en touz
                    autres animaus et poissons et arbres et plantes, selonc le devisement des oiseaus.</p>
                    <lb/>
                </div2>
                <div2 xml:id="d001c095">
                    <head>
                        <title>1.101</title>
                        <abbr>101</abbr>
                    </head>
                    <p xml:id="d001l357" n="">Des .§{iiii}. complexions de l'ome et des autres choses.</p>
                    <lb/>
                    <p xml:id="d001l358" n="1" rend="1">Autresi avient il des .§{iiii}. complexions quant eles s'[antremesl]ent en aucune
                    creature, car chascune ensit la nature de son element; et por ce covient il que a
                    l'entremeller des humors que l'un sormonte l'autre, et que sa nature i soit plus fort
                    et de greignor pooir. Por ce avient il que une erbe est plus chaude ou plus froide
                    que l'autre, et que l'une nature est de complexion sanguine et l'autre de melancolie
                    ou de fleume ou de colere, selonc ce que humors habonde[nt] plus; por ce sont les
                    fruiz, [les erbes], les blez et les semances l'une plus melancoliose que l'autre,
                    ou plus colerique, ou d'autre complexion. Autresi di je des homes et des bestes et
                    des oisiaus et des poisons et de touz animaus.</p>
                    <p xml:id="d001l359" n="2" rend="2">Dont il avient que unes choses sont bones a mangier et unes autres non, et que les
                    unes sont douces et les autres ameres, les unes verz ou roges et les autres blances
                    ou noires, selonc la chalor des elemenz ou des humors qui sormontent; les unes sont
                    veninouses, les autres valent en mecines. Car ja soit ce que en chascune chose soient
                    mellés touz les .§{iiii}. elemenz et les .§{iiii}. complexions et les .§{iiii}. qualités,
                    il covient que la force des uns i soit plus fors, selonc ce que plus i habonde.</p>
                    <p xml:id="d001l360" n="3" rend="3">Et par cele nature qui plus i habonde est toz apelez de cele nature. Raison coment:
                    se fleume habonde plus en un home il est apellez fleumatique, por la force que ele
                    a en sa nature; car en ce que fleume est froide et moiste, et est de nature de eue
                    et [de] yver, covient il que cil home soit lenz et pesanz et [froideillous et] dormeillous,
                    et non mie bien sovenanz des choses alees; et c'est la complexions qui plus apartient
                    as veillars. Ele a son siege au pulmon et est purgie par la boche, [et] ele croist
                    en yver, por ce que ele est de sa nature; por ce sont en cel tens desheitiez li fleumatique
                    vielz, mes li coleriques sont haitiez, et les juenes aisi. Et les maladies qui sont
                    par achoison de fleume sont trop mauvaises en yver, si come est [cotidiane; mais celles
                    qui sont par colere sont moins males, si comme est terçanie]; por ce est il bien que
                    les fleumatiques usent en yver choses chaudes et seches.</p>
                    <p xml:id="d001l361" n="4" rend="4">Sanc est chaut et moiste, et a son siege en le fiege, et croist en printens, por ce
                    sont lors tres mauvaises maladies de sanc et de sinoc[h]e; et en cel tens sont miels
                    haitiez les vielz que les juenes, por ce doivent il user choses froides et seches.
                    Et l'ome en cui ceste complexion habonde est apelez sanguins: ce est la meillor complexion
                    qui soit, dont il [de]vient cr[a]isset, chantant, liez, hardiz et benigne.</p>
                    <p xml:id="d001l362" n="5" rend="5">Colere est chaude et seche, et a son siege en le fiel, et est purgie par les oreilles.
                    Ceste complexion est de nature de feu et de [est]é et de cha[u]de [juene]té, et por
                    ce fait ele home yreus, engignous, aguz, fierz et legiers et movant. Et si croist
                    en esté, por ce sont lors les coleriques [moinz haitiés que li flematique, et] m[ains]
                    que les vielz les juenes, por ce doivent il user choses froides et moistes. Quant
                    les maladies vienent par colere, sont perilouses en esté plus que celes qui sont par
                    fleume.</p>
                    <p xml:id="d001l363" n="6" rend="6">Melancolie est un[e] humors que les plusors apelent collere noire, et est froides
                    et seche, et a son siege en le sp[len], et est de nature de terre et de auton; po[r
                    c]e fait les homes melancolious, plains de ire et de mainz mauvais pensees et paourous
                    et qui ne puent bien dormir aucune foiz. Et est purgie par les iauz, et croist en
                    auton; por ce sont en cel temp[s] plus haitiés les sanguins que les melaconolious,
                    et plus et miaus les guarsons que les [viel]. Et lors sont plus grieves maladies celes
                    qui sont par [melencolie que celles qui sont par] sanc; por ce fait il bon user choses
                    chaudes et moistes.</p>
                    <lb/>
                </div2>
                <div2 xml:id="d001c096">
                    <head>
                        <title>1.102</title>
                        <abbr>102</abbr>
                    </head>
                    <p xml:id="d001l364" n="">De[s] .§{iiii}. vertus qui sostienent les animaus en vie.</p>
                    <lb/>
                    <p xml:id="d001l365" n="1" rend="1">Et sachiez que en chascun cors qui a les sofisa[n]z membres sont .§{iiii}. vertus
                    establies et enformees par les .§{iiii}. elemens [et par leur nature: c'est apetitive,
                    retentive, digestive, espulsive.</p>
                    <p xml:id="d001l366" n="2" rend="2">Car quant li .§{iiii}. element] sont ajosté et assemblé en aucun cors compli de droiz
                    [me]mbre[s], li feu por ce que il est chaut et sec fait la vertu apetitive, c'est
                    que done talent de mangier et de boivre; et la terre qui est froide et seche fait
                    la vertu retentive, c'est qu'il retient la viande; et l'air qui est chaut et moiste
                    fait la vertu degestive, c'est qu'il fait cuire et amoistir la viande; l'aigue est
                    froide et moiste et fait la vertu espulsive, c'est qu'ele chace hors la viande quant
                    ele est cuite.</p>
                    <p xml:id="d001l367" n="3" rend="3">Cestes .§{iiii}. vertus servent a cele vertu qui norrist et paist le cors; et la vertu
                    dou norrissement s[e]rt a la vertu qui [engendre], par cui li uns engendrent les autres
                    selonc lor nature et lor semblance.</p>
                    <p xml:id="d001l368" n="4" rend="4">Et si come le atemp[r]ement qui acorde la diversité de ces elemenz fait le cors engendrer
                    et naistre et vivre, autresi les desatempremenz d'iaus le corrompent et le font devier.
                    Car se le cors fust d'un element sens plus, il ne porroit desatemprer jamas, por ce
                    qu'il n'auroit contraire, et ensi ne morroit il.</p>
                    <p xml:id="d001l369" n="5" rend="5">Mes ci se taist li contes de la nature des animaus et retornera a sa droite voie,
                    car il doit dire des choses qui premierement furent faites, et por ce tornera il a
                    dire dou monde et dou fiermamant et dou ciel et de la terre.</p>
                    <lb/>
                </div2>
                <div2 xml:id="d001c097">
                    <head>
                        <title>1.103</title>
                        <abbr>103</abbr>
                    </head>
                    <p xml:id="d001l370" n="">Dou quint element.</p>
                    <lb/>
                    <p xml:id="d001l371" n="1" rend="1">Li contes a devisé ça en arriers [d]e la nature des .§{iiii}. elemenz, [c']est del
                    feu, de l'air, de l'eue et de la terre. Mes Aristotes le grant philosophes dist que
                    il est un autre element hors de ces .§{iiii}., qui n'a point de nature de complexion
                    as autres, ainceis est si nobles que il ne puet pas estre esmeus ne corrempus si come
                    sont les autre elemenz.</p>
                    <p xml:id="d001l372" n="2" rend="2">Et por ce dist il meesmes que s[e] nature eust formé son cors de cel element que il
                    seroit aseur de la mort, por ce qu'il ne porroit morir en nulle maniere. Cest elemenz
                    est appellé orbis: c'est un ciel raont qui environe et enclot dedenz soi toz les autres
                    elemenz et toz autres choses qui sont hors de la divinité. Et est autresi au monde
                    come l'eschaille de l'oef, qui enclot et enserre ce qui est dedenz. Et por ce que
                    il est toz raonz, covient a fine force que la terre et la forme dou monde soit raonde.</p>
                    <lb/>
                </div2>
                <div2 xml:id="d001c098">
                    <head>
                        <title>1.104</title>
                        <abbr>104</abbr>
                    </head>
                    <p xml:id="d001l373" n="">[Comment li mondes est raons, et] coment les .§{iiii}. elemenz sont establis.</p>
                    <lb/>
                    <p xml:id="d001l374" n="1" rend="1">En ce fu nature bien provoiant quant ele fist le orbem tout raont, car nule chose
                    puet estre si fermement serre[e] en soi meesmes come cele qui est raonde. Raison coment:
                    guarde ces charpentiers qui font les to[ni]aus et les cuves, que il ne les porroient
                    en autre maniere former ne joindre se par raondesce non. Nes une voute, quant l'en
                    [la] fait en une maison ou un pont, covient que ele soit formee par son raont, non
                    mie par lonc ne par lé, ne en nulle autre forme.</p>
                    <p xml:id="d001l375" n="2" rend="2">D'autre part il n'est nulle forme autre qui peust tant de chose tenir ne porprendre
                    come cele qui est raonde. Raison coment: il ne sera ja nul si soutil maistre qui de
                    tant [de] marien seust fere un vaisel lonc ou quarré ou d'autre forme ou l'en peust
                    metre tant de vin d'assez come en un tonel raont. D'autre part il n'est nulle autre
                    figure qui soit si atornee a movoir et atornoier come la raonde.</p>
                    <p xml:id="d001l376" n="3" rend="3">Et il covient que le ciel et le fermement se tornent et se muent touzjors; et se il
                    ne fust raont, quant il [se tornoie il convendroit a fine force que il] revenist a
                    un autre point que au premier dont il estoit meuz. D'autre part covient il a fine
                    force que li orbis soit to[u]z pleins dedenz soi, si que l'une chose sosteigne l'autre,
                    car sens sostenemenz ne porroient estre il mie. Se ce fust que li mondes eust forme
                    longue ou quarré, il ne porroit estre toz plains, [ains] li covendroit estre vodes
                    en aucune part, et ce ne puet pas estre.</p>
                    <p xml:id="d001l377" n="4" rend="4">Par ces et par maintes autres raisons covient ausi come par necessité que li orbis
                    eust forme et figure toute raonde, et que toutes choses qui sont recloses dedenz lui
                    i fussent misses et establies raondement, en tel maniere que l'une environe l'autre
                    et la encloe dedenz soi, si ygalment et si a droit que ele ne touche plus d'une part
                    que d'autre.</p>
                    <p xml:id="d001l378" n="5" rend="5">Par ce povez vos entendre que la terre est toute raonde, et autresi sont les autres
                    elemenz qui s'entretienent en ceste maniere: car quant une chose est enclose et environee
                    dedenz une autre, il covient que cele qui enclot tieigne cele qui est enclose, et
                    [l'anclose] sostieigne cele qui la enclot. Raison coment: se le blanc d'un oef qui
                    avirone le mieul ne le tenist enclos dedenz soi, il charroit souz son eschaille, et
                    se le mieul ne soustenist son blanc, certes il charroit au fonz de l'oef.</p>
                    <p xml:id="d001l379" n="6" rend="6">Et por ce covient il en toutes choses que cele qui est plus dure et plus grief soit
                    touzjors en mileu des autres, por ce que de tant come est plus dure et de plus saude
                    substance, de tant puet ele miauz sostenir les autres qui sont environ lui; et de
                    tant come est plus grief et plus pesant, covient il que ele se ti[r]e [ou] mileu et
                    au fonz des autres qui entor lui sont, ce est en tel leu que ele ne puisse plus avaller
                    ne monter, ne aler ça ou la. Et ce est la raison por quoi la terre, qui est l[e] plus
                    grief element et de plus saude substance, est [as]si[se] en mileu de touz cercles
                    et de touz environemenz, c'est au fonz de[s] ci[el]s et des elemenz. Et por ce que
                    l'eue est, aprés la terre, li plus g[riez] elemenz, est il assis sus la terre ou ele
                    se sostient; mes li air avirone et enclot l'eue et la terre tout entor, en tel maniere
                    que la terre ne l'eue n'ont povoir qu'eles se remuent dou leu ou nature les [a] establi.</p>
                    <p xml:id="d001l380" n="7" rend="7">Environ cestui air qui enclot la terre et l'eue est assis li quarz elemenz, c'est
                    li feu, qui est sor toz les autres. Or povez vos entendre que la terre est au plus
                    bas leu de toz les elemenz, c'est au mileu dou firmament et dou quint element, qui
                    est apelez orbis, qui enclot toutes choses.</p>
                    <p xml:id="d001l381" n="8" rend="8">Et a la verité dire, la terre est ausi come li point dou compas, qui touzjors est
                    au mileu de son cercle, si qu'il ne s'e[s]lo[igne] plus d'une part que d'autre. Et
                    por ce est il necessaire chose que la terre soit raonde, car s'elle fust d'autre forme
                    ja seroit ele plus pres dou ciel et dou fermament en un leu que en autre.</p>
                    <p xml:id="d001l382" n="9" rend="9">Et ce ne puet estre; car se il fust chose possible que l'en peust cheveillier la terre
                    et fere un puis [qui alast d'outre en outre, et par ce puis] getast l'en une grandisme
                    pierre ou autre chose pesant, je di que cele pierre ne s'en iroit pas outre, ainz
                    s'en tendroit tozjors au mileu de la terre, c'est sus le point dou compas de la terre,
                    si que ele n'iroit ne avant ne arriers, por ce que li air qui avirone la terre entreroit
                    par le pertuis d'une part et d'autre, et ne soffreroit pas que ele alast outre le
                    mileu ne que ele revenist arrieres; se ce ne fust un poi par la force dou chaoir,
                    et mantenant revendroit a son mileu autresi come une pierre quant ele est getee en
                    l'air contremont.</p>
                    <p xml:id="d001l383" n="10" rend="10">Et d'autre part toutes choses se traient et vont touzjors au plus bas; et la plus
                    basse chose et la plus profonde qui soit au monde est li poinz de la terre, c'est
                    li mileu dedenz, qui est apelez abysme, la ou enfer est assis. Et tant come la chose
                    est plus pessanz, tant se tire plus vers abysme et por ce avient il que, qu[i] plus
                    chevile la terre en parfont, touzjors la trueve plus grief et plus pesant.</p>
                    <p xml:id="d001l384" n="11" rend="11">Encor i a autre raison por quoi il apert que la terre est raonde: que se il n'eust
                    sus la face de la terre nul empeechement, si que un hom peust aler partout, certes
                    il iroit tout droitement environ la terre, tant que il revendroit au leu meesmes dont
                    il estoit esmeus. Et se .§{ii}. homes d'un leu et [en] un jor, l'un vers soloil levant
                    et l'autre vers soloil couchant alassent a l'encontre, certes il [s']encontreroient
                    en celui leu qui fust d'autre part la terre tout droit [ancontre] le leu dont il s'esmuerent.</p>
                    <lb/>
                </div2>
                <div2 xml:id="d001c099">
                    <head>
                        <title>1.105</title>
                        <abbr>105</abbr>
                    </head>
                    <p xml:id="d001l385" n="">Ci dit de [eiv]es.</p>
                    <lb/>
                    <p xml:id="d001l386" n="1" rend="1">Sus la terre, de cui li contes a tenu lonc parlement, est assise l'eue, c'est la mer
                    greignor, qui est apelee la mer Occeane, de cui tout l'autre mer et braz de mer et
                    fluves et fonteines qui sont parmi la terre issent et nais[s]ent premierement, et
                    la meesmes retornent a la fin. Ra[i]son coment: la terre est toute pertuissé dedenz
                    et pleine de vaines et de cavernes, par quoi les eues qui de mer issent vont et vienent
                    parmi la terre, et dedenz et dehors sordent, selonc ce que le vaines l'amoinent ça
                    et la; autresi come li sanc de l'ome, qui s'espant par les vaines, si que [il] encherche
                    tout le cors amont et aval.</p>
                    <p xml:id="d001l387" n="2" rend="2">Et il est voirs que la mer siet sus la terre, selonc ce que li contes devise ça en
                    errieres au chapistre des elemenz; et se c'est voirs que ele siet sor la terre, donc
                    est ele plus haute que la terre; donc n'est mie mervoille des fonteines qui sordent
                    sor les hautes montaignes, car il est propre nature des eues que eles montent tant
                    come eles avalent.</p>
                    <p xml:id="d001l388" n="3" rend="3">Et sachiez que l'eue mue savor et color et qualitez selonc la nature de la terre ou
                    ele cort, car la terre ne est mie toute d'une maniere, ainceis est de divers colors
                    et de diverses complexions; car en un leu est ele douce et en [l'autre est ele salee,
                    et en] un [lieu] est blance et en un autre noire, ou roge ou blef ou d'autre color,
                    et en [un] leu sont vaines de souffre et en un autre d'or ou d'autre metal, une terre
                    [est] [m]o[l]le une autre est dure: et ensi sont les vaines vaires et diverses par
                    ont l'eues les corrent. Et selonc la nature de la vaine covient il que les eues remuent
                    lor qualités et que eles devieignent de la savor et de la nature [de la terre] en
                    quoi ele[s] converse[nt].</p>
                    <p xml:id="d001l389" n="4" rend="4">D'autre part a il en aucune partie de la terre cavernes porries ou par nature ou per
                    aucunes males bestes qui i repairent; et por ce est aucune foiz que l'eue est mauvaise
                    et venimouse qui cort entre les vaines. Et [c]es cavernes par ont les eues vienent,
                    covient il por le debatiment des eues qu[e] vent si esmueve; et quant il se fiert
                    as vaines soffré[s], li souffres se eschaufe et esprent de si grant chalor que l'eue
                    qui cort par iceles vaines devient si chaude come feu, et de ce sont les chaus baigns
                    que l'en trueve en plusors terres.</p>
                    <p xml:id="d001l390" n="5" rend="5">Et quant cel vent boute le chaut qui est enclos parmi ces cavernes et le debat a la
                    terre, il covient a fine force, se cele terre est foible, par la force de celui deboutement
                    rompe et decasse, si que l'air s'en isse hors. Et lors covient il que la terre chee
                    et fonde o tous les murs [et les edefiemenz] qui sont sor de lui; mes se ele est si
                    grosse et si fort que ele ne se f[e]nde, lors covient il a fine force que cil deboutement
                    de l'air et des vens qui sont a destroit la de[de]nz face crouler et muer toute la
                    terre environ.</p>
                    <lb/>
                </div2>
                <div2 xml:id="d001c100">
                    <head>
                        <title>1.106</title>
                        <abbr>106</abbr>
                    </head>
                    <p xml:id="d001l391" n="">De l'air et de la pluie et dou vent et des choses qui sont en l'air.</p>
                    <lb/>
                    <p xml:id="d001l392" n="1" rend="1">Li contes a dit ça en erriere que l'air environe la terre et l'eue et les enclot [et
                    sostient] dedenz soi. Ne[is] les homes et les autres animaus viv[ent] en l'air, ou
                    il respirent enz, et font autresi come les poissons en l'eue; et ce ne porroi[en]t
                    il mie faire se il ne fust moistes et espés. Et se aucuns disoit que l'air ne soit
                    espés, je diroie que se il movoit roidement une verge en l'air, ele sonera et pliera
                    mantenant par l'espois de l'air que ele encontre.</p>
                    <p xml:id="d001l393" n="2" rend="2">L'air meesmes soustient les oisiaus par son espés. En cest[u]i air naissent les nues
                    et les pluies et li esparz et les tonoires et autres choses semblables, et orez raison
                    coment. Li contes a dit ça en erriers que l'air environe la terre et l'eue, et les
                    enclot et sostient dedenz soi, et les homes et les autres animaus, et que la terre
                    est replaine et coverte de diverses eues.</p>
                    <p xml:id="d001l394" n="3" rend="3">Et quant li chaut dou soloil, qui est chief et fondement de tote calor, il se fiert
                    en la moistor de la terre ou des choses baignees, il le[s] essue et en oste les humors,
                    autresi come se ce fust .§{i}. drap moillé; et lors s'en isse hors un vapor con fumee,
                    et s'en v[on]t en l'air amont, ou eles s'acoillent poi et poi et engrossent tant que
                    eles devienent obscures et espés, si que eles nos tollent la veue dou soloil, et ce
                    sont les nues. Mes eles ne ont pas si grant obscurité que nos tolent la clarté dou
                    jor, car li soloil reluist desoure autresi come fa[i]t une chandeille dedenz la lanterne,
                    qui alume dehors, si ne la puet homes veoir.</p>
                    <p xml:id="d001l395" n="4" rend="4">Et quant la nue est bien creue [tant que ele] ne puet plus soffrir l'abondance des
                    eues qui [y] sont vaporees, il les estuet chaoir sor la terre, et c'est la pluie.
                    Lors re[st]anche la moistor de l[a n]ue, qui mantenant devient et blanche et legiere,
                    et li soloil espant ses rais parmi ses nues, et fait de son resplendissement un arc
                    de .§{iiii}. colors divers, car chascuns elemenz i met de sa color; et ce suet avenir
                    quant la lune est pleine. Et quant la [n]ue est auques esmuee et legiere, ele monte
                    en haut tant que la calor dou soleil la confont et la gaste, en tel maniere que l'en
                    voi[t] l'air cler et pur et de belle color.</p>
                    <p xml:id="d001l396" n="5" rend="5">Et sachiez que l'air qui sor nos est en haut est plus froit tozjors que cel qui est
                    en bas. Raison coment: tant come la chose est plus grosse et de plus espesse nature,
                    de tant s'i prent li feu plus fort. Et por ce que l'air qui est en bas est plus gros
                    et plus espés que celui qui est en haut, la chalor dou soloil se prent moins en haut
                    que en bas. D'autre par[t] les venz muevent et fierent sovent en le bas air plus que
                    en haut, et toutes choses qui demorent coies sont plus froides que celes qui sont
                    en movement.</p>
                    <p xml:id="d001l397" n="6" rend="6">D'autre part en yver li soloil [es]loigne desor nos, et por ce est l'air amont assez
                    plus froides que devant. Et por ce avient il sovent que la moistor, avant que soit
                    engrossé en goutes, vient en celui air froit et engele et chiet aval toute engelee,
                    et ce est noif, qui onques ne chiet en [h]aute m[er]. Mes en esté, quant li soloil
                    revient et aproche de l'air froit, se il trove aucun[e] vapor engelee, il les enserre
                    et endure, et en fait grelles mout grosses, et les enchace par sa c[ha]lor jusques
                    en terre; mes au cheoir que eles font por l'espés de l'air amenu[i]ssent eles et devien[en]t
                    petites, et sovent aneentissent avant que eles viegnent sor la terre.</p>
                    <p xml:id="d001l398" n="7" rend="7">Or avi[e]nt maintes foiz que les venz s'entrecontrent desus les nues, et s'entrefierent
                    et boutent si [f]o[rm]ent en lor venir que feu en naist en l'air; et lors, se cel
                    feus trove la amont ces vapors montés et engrossés, il les enflame et les fait ardoir,
                    et ce est la foudre. Mes le fort deboutement des venz la destraint et chace si roidement
                    que ele f[e]nt et passe celes nues et fait toner [et espartir], et chiet aval [d]e
                    l'air por les granz venz qui l'enchacent, que nulle riens n'a contre li duree. Et
                    sachiez veraiement que quant ele s'esmuet a venir ele est si grant que c'est mervoille,
                    mes ele amenuisse en son venir por le deboutement de l'air et des nues. Et maintes
                    foiz avient que quant ele n'est a prime [ne trop] grant ne trop dure, et que les nues
                    sont bien grosses et moistes et chargees d'eues, que la foudre n'a povoir que ele
                    s'en passe, ainz estaint [en] la nue et p[e]rt son feu.</p>
                    <p xml:id="d001l399" n="8" rend="8">Et quant les venz, [qui] s'entrecombatent si merveilloussement, entrent dedenz les
                    nues et sont enclos dedenz l[or] cors, il les esmuevent et font ferir les un[e]s contre
                    les autres; et por ce que lor nature ne souffre pas que il soient enclos, les rompent
                    a fine force et lors font il le tonoire. Et il est nature de toutes choses qui se
                    puent ferir et boter ensemble, que feu en puet naistre. Et quant cel fort encontrement
                    est des nues et des venz et li despecement dou tonoire, nature en fait naistre feu
                    qui giete grandisme clarté, selonc ce que vos veez sovent quant li espart giete sa
                    lumiere; c'est la propre achoison por quoi sont li espart et li tonoires. Et se aucuns
                    me demandoit por quoi l'en voit plus tost l'esparz que [il n'oit] le tonoire, je diroie
                    por ce que le veoir est plus prest que l'oïr.</p>
                    <p xml:id="d001l400" n="9" rend="9">Tot autresi avient il sovent que aucune vapor s[eche], quant ele est montee tant que
                    ele s'esprent par le chaut qui est amont, elle avale mantenant que ele est esprisse
                    vers la terre, tant que ele estaint et amortist; dont aucunes genz dient que ce est
                    li dragons, ou que ce est une estoile que chiet.</p>
                    <p xml:id="d001l401" n="10" rend="10">Et sachiez que en l'air sont environ la terre .§{iiii}. venz principaus es .§{iiii}.
                    parties dou monde; et chascun vent a sa nature et son office de quoi il servent, selonc
                    ce que les ma[re]niers le sevent qui l'esprovent de jor et de nuit. Mes des n[on]s
                    et de la diversité des venz ne dira ores plus li maistres, per ce que les genz dou
                    monde changent et devisent les nons selonc l'usaige et selonc les diversitez des languaiges.
                    Et d'autre part l'en trove mantenant que un venz fait en un leu pluie et en un autre
                    non, selonc ce que li venz vient de[vers] la profonde mer [ou] plus pres a cele terre.
                    Et nonporquant l'en dit comunaument que cil qui vient de droit levant [et] celui qui
                    li vient a l'encontre de droit couchant ne sont pas grant peril, por ce que lor venue
                    fiert plus a la terre que a la mer; mes celui qui vient de droit tramontane et celui
                    qui vient de droit midi sont de tres fier peril, car li cors de l'un et de l'autre
                    fiert a la mer trop durement.</p>
                    <p xml:id="d001l402" n="11" rend="11">Et ces sont les .§{iiii}. venz principaus dou monde, et chascuns d'iaus en a .§{ii}.
                    autres entor lui qui sont autresi come bastars; car [li] venz de levant [qui] est
                    atemprez, selonc ce que li contes dit ci devant, a devers tramontaine un vent qui
                    seche toutes choses et est apelez vulturne, mes les mariniers le noment grec por ce
                    qu'il vient devers Grece. D'autre part devers midi en i a il un autre qui engendre
                    nues et ha nom [ero], mes les mariniers en dient syloc; [de] ce ne sai ge raison por
                    quoi il l'apellent ensi.</p>
                    <p xml:id="d001l403" n="12" rend="12">L'autre principal vent de midi est chaut et moiste, et sovent fait foudres et tempestes,
                    et [a] de chascune part environ lui vent chaut qui toz font sovent et menu tempestes
                    et crol de terre.</p>
                    <p xml:id="d001l404" n="13" rend="13">L'autre principal vent qui vient dou couchant oste et [enchace] froit et yver et amoines
                    flors et foilles et primtens. Et devers midi a un vent de la nature as autres de midi,
                    et a nom auffriques; et per cel nom l'apelent les mariniers aucune foiz, mes par .§{ii}.
                    autres nons le apelent, car quant il est douz et soef l'apellent g[a]rbin, por ce
                    que celui païs que l'Escripture apelle Aufrique l'en en dit en vulgar par lor parleure
                    le Garb; mes quant il [vient] de grant ravine et ou fortune, les najanz en dient libex.
                    Mes devers tramontaine en a il un autre plus debonaire qui a nom corus, cest apelent
                    les mariniers maistre por .§{vii}. estoilles qui sont en celui meesmes leu.</p>
                    <p xml:id="d001l405" n="14" rend="14">L'autre principal qui vient de tramontaine don[e] nues et froidures, et cil qui li
                    est encoste vers couchant done noif et gresilles et a nom ciercé; mes li autres qui
                    est devers levant restraint pluies et nues. A ce puet l'en conoistre briefment que
                    toz venz qui vienent d'orient devers midi, jusques en occident, donent tempestes ou
                    pluies et tex choses semblables, selonc leu et selonc tens.</p>
                    <p xml:id="d001l406" n="15" rend="15">Et les autres qui sont de orient vers tramontaine, jusques vers occident, font le
                    contraire des autres; et ja soit ce que la nature de chascun puet changier selonc
                    divers païs. Mes coment que il soit, je di que vent n'est autre chose que debotement
                    de l'air. Mes fors de ces qui sont nonmés ci devant en [sont] .§{ii}. autres de foibles
                    movemenz de l'air, dont li uns est apellez en terr[e] oria, et l'autre a nom aleam.</p>
                    <lb/>
                </div2>
                <div2 xml:id="d001c101">
                    <head>
                        <title>1.107</title>
                        <abbr>107</abbr>
                    </head>
                    <p xml:id="d001l407" n="">Ci dit dou feu.</p>
                    <lb/>
                    <p xml:id="d001l408" n="1" rend="1">Aprés lairons a parler de l'air et dirons dou quart element, c'est le feu. Li feu
                    est un air de feu sens nulle moistor, qui s'[e]stent jusques a la lune et avirone
                    cestui air ou nos sumes.</p>
                    <p xml:id="d001l409" n="2" rend="2">[Et sachés ke] desoure le feu est la lune premierement et les autres estoilles, qui
                    toutes sont de nature de feu. Et li feu qui siet desus les autres elemenz ne touche
                    pas as autres elemenz, c'est orbis. Car desoure le feu est un air pur et cler et net,
                    ou sont les .§{vii}. planetes; et encores desoure celui air est li firmamenz qui tozjors
                    torne et avirone le monde ou toutes les estoiles de orient en occident, si come li
                    contes devisera ça en avant, la ou il en sera leu et tens.</p>
                    <p xml:id="d001l410" n="3" rend="3">Et sachiez que sor le firmament est [un] ciel molt haut, biaus et luissanz, de color
                    de cristal, et por ce est il apelez ciel cristalin; ce est li leus dont les mauvais
                    angles chairent. Encor i a desor celui un autre ciel de color de porpre qui est apelez
                    ciel empire, ou maint la sainte gloriouse divinité ou toz ses angles et ses secrez,
                    de quoi li maistres ne se entremet en cest livre, ainz le laisse as maistres devins
                    et as seignors de sainte Yglise, as quels il apartient; et si tornera a son conte,
                    c'est au devisement dou monde.</p>
                    <lb/>
                </div2>
                <div2 xml:id="d001c102">
                    <head>
                        <title>1.108</title>
                        <abbr>108</abbr>
                    </head>
                    <p xml:id="d001l411" n="">Des .§{vii}. planetes.</p>
                    <lb/>
                    <p xml:id="d001l412" n="1" rend="1">Et li contes devise ça en errieres que sor les .§{iiii}. elemenz est un air pur et
                    cler, sens nulle oscurité, qui environe le feu et les autres .§{iii}. elemenz dedenz
                    soi, et s'[e]stent jusques au fermament. En cest pur air sont assisses les .§{vii}.
                    planetes l'une sor l'autre; dont la premiere, qui est plus prochaine a la terre sor
                    le feu, est la lune. Desor la lune est Mercures, puis Venus, et puis le soleil, et
                    puis Marz, et puis Jupiter, et puis est Saturnus, qui maint sor touz les autres planetes,
                    aprés dou firmament.</p>
                    <p xml:id="d001l413" n="2" rend="2">Et sachiez que chascune planete a son cercle dedenz le pur air, por quoi [il vont
                    et font son cors environ la terre li uns plus] haut et l'autre plus bas, selonc ce
                    que il sont assis l'un cercle dedenz l'autre. Et li contes dit apertement ça en erriers
                    que li mondes est tout raont et compassé diligenment.</p>
                    <p xml:id="d001l414" n="3" rend="3">Et si come la terre est toute raonde a son compas, dont le point est au profont de
                    la terre, c'est en son mileu, que les genz apellent abysme, tout autresi sont compassez
                    les cercles des elemenz et des planetes et dou firmament, si que il sont trestouz
                    raonz, l'un dedenz l'autre et li uns environ l'autre; et li cercles qui [es]t dedenz
                    est moindres que cil qui est sor lui. Por ce n'est il mie mervoille se l'une planete
                    cort plus tost que l'autre, car tant come son cercle est plus petit, il cort plus
                    tost; et cele qui vait entor le plus grant [vait plus lentement], selonc ce que li
                    contes dira ça avant, la ou il traitera de chascune planete per soi.</p>
                    <lb/>
                </div2>
                <div2 xml:id="d001c103">
                    <head>
                        <title>1.109</title>
                        <abbr>109</abbr>
                    </head>
                    <p xml:id="d001l415" n="">De la grandor dou ciel et de la terre.</p>
                    <lb/>
                    <p xml:id="d001l416" n="1" rend="1">Et se ce est la veritez que la terre et les autres cercles sont formees au compas,
                    donc convient il par necessité que il soient toz faiz a nombre et a mesure. Et se
                    ce est nos devons croire que les anciens philosophes, qui savoient arismetrique et
                    geometrie, ce est la science de toz le nombres et de toutes les mesures, por[rent]
                    bien trouver la grandor des cercles et des estoilles; car sens faille li cercles est
                    environ .§{vi}. foiz tant come li compas a de large, c'est a dire qu'il gire .§{iii}.
                    foiz tant come il a d'espés. Et par ceste raison mantenant que il troverent combien
                    la terre gire poroient il bien trover et savoir combien ele a d'espés. Et por la mesure
                    de la terre troverent il, par raison dou compas et par les aleures des planetes et
                    des estoilles, combien l'un cercle est plus haut que l'autre et la grandor de chascun.</p>
                    <p xml:id="d001l417" n="2" rend="2">Raison coment: la terre gire tot environ .§{xxm}.cccc. et .§{xxvii}. liues lomberdouses,
                    ja soit ce que les ytaliens ne dient mie liue, ainz dient millier de terre, por ce
                    que un millier de terre sont .§{m}. pas, et chascun pas contient .§{v}. piez, et chascun
                    pié contient .§{xii}. poces; me[s] la liue francoise est bien .§{ii}. tanz ou .§{iii}.
                    tanz que le millier non est. Puis que l'en sot la grandor dou cercle de la terre,
                    lors fu il chose provee que son espés est la tierce partie de sa grandor, et son compas
                    est la moitié de son espés, c'est la siste de son cercle.</p>
                    <p xml:id="d001l418" n="3" rend="3">Et il est voir que les planetes, qui sont en le pur air, et totes les estoilles, qui
                    sont au firmament, corrent tozjors par lor cercle entor la terre sens reposer; mes
                    ce n'est mie d'une maniere, car le fermament cort des orient en occident entre jor
                    et nuit une foiz, si roidement et si fort que sa pesa[n]tor et sa grandor les feroit
                    toz tr[e]saillir se ne fussent les .§{vii}. planetes, qui vont autresi come a l'encontre
                    dou fermament et atemprent son cors selonc son ordre. Et por ce n'est il mie mervoille
                    se les planetes vont lentement, que lor aleure est semblable a [la] fo[r]mi[e] quant
                    il vait a l'encontre d'une grant roe tornoiant.</p>
                    <lb/>
                </div2>
                <div2 xml:id="d001c104">
                    <head>
                        <title>1.110</title>
                        <abbr>110</abbr>
                    </head>
                    <p xml:id="d001l419" n="">Dou firmament et dou cours des .§{xii}. signaus.</p>
                    <lb/>
                    <p xml:id="d001l420" n="1" rend="1">Sor Saturnus, qui est le septime planete amont, est li fermament ou les autres estoilles
                    sont [ass]ises. Et sachiez que de terre jusques au fermament [a] .§{xm}. et .§{lxvi}.
                    foiz autant come la terre a d'espés. Et por la hautesce qui est si grant n'est il
                    mie mervoille se les estoilles nos semblent estre petites; mes a la verité dire il
                    n'a dou fermament jusques au soloil nulle estoille qui ne soit greignor que tote la
                    terre.</p>
                    <p xml:id="d001l421" n="2" rend="2">Et sachiez que les estoilles que l'en puet conoistre et cho[i]sir clerement au fermament
                    sont .§{m}. et .§{xxii}., selonc ce que l'en trueve au livre des Almagestes; mes entre
                    les autres en i a il .§{xii}. qui sont apelez les .§{xii}. signaus; ce sont: Aries,
                    Taurus, Geminis, Cancer, Leo, Virgo, Libra, Scorpio, Sagittarius, Capricornis, Aquarius
                    et Pisces. Ces .§{xii}. signaus ont ou fermement un cercle en quoi il se tornoient
                    environ le monde, qui est apelez zodiaque; et chascuns i a .§{xxx}. degrez et ensi
                    est le zodiaque toz plains de degrez, car il en i a .§{xii}. foiz .§{xxx}. qui montent
                    .§{ccc}. et [.lx.] degrez. Cest cercles est le chemin as planetes, par ont il lor
                    covint errer parmi le fermement, les unes en haut et les autres en bas, chascun selonc
                    sa voie et selonc son cors.</p>
                    <p xml:id="d001l422" n="3" rend="3">Car Saturne qui est le soverain de touz, et est cruel et fellon et de froide nature,
                    vat par touz les .§{xii}. signaus en un an et .§{xiii}. jors. Et sachiez que a la
                    fin de cel tens ne revient il pas en leu et en le point meesmes dont il estoit meuz,
                    ainz retorne en l'autre signal aprés, ou il recomence sa voie et son cours, et ensi
                    fait tozjors jusques a .§{xxx}. anz, poi moins. Lors s'en vi[e]nt il au point meesmes
                    dont il estoit meuz au premier jor dou premier an, et refait son cours come devant.
                    Et por ce puet chascuns entendre que Saturne parfait et complist son cours en .§{xxx}.
                    anz poi s'en fa[u]t, en tel maniere qu'il revient au premier point dont il s'esmut.</p>
                    <p xml:id="d001l423" n="4" rend="4">Jupiter, qui est desoz lui, est douz et piteus et plains de toz biens, [et] vait par
                    toz les .§{xii}. signaus en un an et un mois et .§{iiii}. jors poi s'en faut, [et
                    parfait son cors en .§{xii}. ans].</p>
                    <p xml:id="d001l424" n="5" rend="5">Mars est chaut et batailleros et mauvais, et est apelez dieu de bataille, qui vat
                    par toz les .§{xii}. signaus en .§{ii}. anz et un mois et en .§{xx}. jors poi s'en
                    faut, mes son cours acomplist [en .§{ii}. ans et demi].</p>
                    <p xml:id="d001l425" n="6" rend="6">Le soloil, qui est bone planete emperial, vat par les .§{xii}. signaus en un an et
                    .§{vi}. hores, mes son cours perfait en .§{xxviii}. anz poi s'en faut.</p>
                    <p xml:id="d001l426" n="7" rend="7">Venus vait par les .§{xii}. signaus [en] [.i. an et .§{vii}. mois et .§{viii}. jors],
                    et ensit tozjors le soleil, et est bel et douz et est apelez dieu d'amors.</p>
                    <p xml:id="d001l427" n="8" rend="8">Marcures va[i]t par les .§{xii}. signaus en trois mois et .§{ix}. jors poi s'en faut,
                    et acomplist son cours signaus [en] [.i. mois et .§{xvii}. jors], et il se mue de
                    legier selonc la bonté et la malice des planetes a cui il se joint.</p>
                    <p xml:id="d001l428" n="9" rend="9">La lune va[i]t par [les] .§{xii}. signaus en .§{xxvii}. jors et .§{xviii}. hores et
                    tierce partie d'une hore, mes sa revolucion fait ele tant que ele apert en .§{xxviii}.
                    jors et .§{vii}. hores et demi et quint partie d'une hore, et si acomplist tout son
                    cours en .§{xviii}. anz et .§{viii}. mois et .§{xvi}. jors et demi, en tel maniere
                    que ele revient au point et au leu dont ele estoit esmeue au comencement de son cours.</p>
                    <lb/>
                </div2>
                <div2 xml:id="d001c105">
                    <head>
                        <title>1.111</title>
                        <abbr>111</abbr>
                    </head>
                    <p xml:id="d001l429" n="">Dou cours dou soloil par les .§{xii}. signaus.</p>
                    <lb/>
                    <p xml:id="d001l430" n="1" rend="1">A ce povez vos entendre que li soloil, qui est plus biaus et plus dignes des autres,
                    siet en mileu des planetes, car il en a .§{iii}. desoz lui et .§{iii}. desoure; et
                    il va[i]t chascun jor poi moins un degré, car les degrez dou cercle sont .§{ccc}.
                    et [.lx.], selonc ce que li contes dit ça en erriers; et il met a aler par tout .§{ccclxv}.
                    jors et .§{vi}. hores, ce est un an.</p>
                    <p xml:id="d001l431" n="2" rend="2">Et par les .§{vi}. hores qui sont chascun [an] en son cours [ou]tre les entier [jors],
                    avient il que en .§{iiii}. anz en croissent un jor, ce sont .§{xxiiii}. hores. Et
                    lors a cel an .§{ccclxvi}. jors, que nos apelons biseste, et cel jor est mis au mois
                    de fevrier .§{v}. jors a l'issue; et lors a fevriers .§{xxix}. jors. Et por ce nos
                    covient il au kalendrer demorer .§{ii}. jors sor une letre, et est il f, qui est la
                    quinte letre a la fin de fevrier.</p>
                    <p xml:id="d001l432" n="3" rend="3">Et quant li soleil a fait .§{vii}. bisestes en son cours, en tel maniere que chascuns
                    des .§{vii}. jors de la semaine a esté en biseste, lors a li soloil tout son cours
                    acompli enterinement, et torne a son premier point et par ses premiers voies; et por
                    ce fu dit ça errieres que il perfait son cours en .§{xxviii}. anz, [car] lors a il
                    fait .§{vii}. bisestes.</p>
                    <p xml:id="d001l433" n="4" rend="4">Et sachiez que au premier jor dou siecle entra li soleil au premier signal, c'est
                    Aries, et ce fu .§{xiiii}. jors a l'issue dou mois de marz; et autresi fait encores.
                    Et quant il a celui passé, il s'en entre en l'autre [et puis en l'autre], tant que
                    il acomplist un an; car il li covient a demorer en chascun signal un mois, [ce est
                    .§{xxx}. jors] et un poi plus.</p>
                    <p xml:id="d001l434" n="5" rend="5">Mes por ce que il estoit grief a savoir as comunes genz ce poi qui est outre les .§{xxx}.
                    jors, fu establi per les ancienes genz saiges que les uns des mois eussent .§{xxx}.
                    jors et les autres en eussent .§{xxxi}., ja soit ce que fevrier n'en a que .§{xxviii}.
                    quant il n'a bisexte; et ce fu fait por le despecement des jors sauver.</p>
                    <lb/>
                </div2>
                <div2 xml:id="d001c106">
                    <head>
                        <title>1.112</title>
                        <abbr>112</abbr>
                    </head>
                    <p xml:id="d001l435" n="">Dou jor et de la nuit et dou chaut et dou froit.</p>
                    <lb/>
                    <p xml:id="d001l436" n="1" rend="1">La voie dou soleil est a aler chascun jor de orient en occident par son cercle environ
                    la terre, en tel maniere que il fait entre nuit et jor [u]n [t]ours. [Et sachiez que
                    en chascun leu dou monde a son droit orient devers cele part ou li solaus lieve, et
                    ses occidanz est devers couchant; car, ou que tu soies] sor la terre, ou ça ou la,
                    dois tu savoir que de toi jusques a ton orient a .§{lxxxx}. degrez, et autretant de
                    toi jusques a ton occident. Et de ton occident jusques a ceaus qui sont de soz [toi]
                    encontre tes piez droitement, autresi .§{lxxxx}. degrez et autretant jusques a lor
                    occident, qui est le tien orient. Et ensi sont .§{iiii}. foiz .§{lxxxx}. degrez, qui
                    montent .§{ccc}. et [.lx.] degrez qui sont au cercle, si come li contes a devisé ça
                    errieres.</p>
                    <p xml:id="d001l437" n="2" rend="2">Et por ce dois tu croire que il est toute foiz jor et nuit; car quant li soleil est
                    desor nos, [et] il alume ci ou nos sumes, il ne puet pas alumer de l'autre part de
                    la terre; et quant il alume la, il ne puet alumer ça, por la terre qui est entre nos
                    et eaus, [qui ne laisse passer ses resplandors]. D'autre part, [se] ton o[ccid]ent
                    est l'o[r]ient de ceaus qui habitent encontre tes piez et ton orient est le lor occident,
                    donc covient il que toute foiz soit jor et nuit; car quant nos avons le jor il ont
                    nuit, car jor n'est autre chose que soleil sor terre, qui sormonte totes lumieres.</p>
                    <p xml:id="d001l438" n="3" rend="3">Et por sa grandisme resplendisor ne povons nos veoir [d]e [j]or les estoiles, car
                    lor lumiere n'a nul povoir devant la clarté dou soloil; car sens faille le soleil
                    est fondement de toute lumiere et de toz chalors.</p>
                    <p xml:id="d001l439" n="4" rend="4">Et por ce que sa voie se trait plus vers cele partie que nos apellons midi, avient
                    que cel païs est plus chaut de nul autre, ou il a grandisme terre deserte ou nulle
                    gent habite par la force de chalor. D'autre part come il se tire plus en bas midi
                    et s'esloigne de nos, tant avons nos plus grant froit et graindres nuiz, et cele part
                    a les nuis petites et la froidure greignor. Raison coment.</p>
                    <lb/>
                </div2>
                <div2 xml:id="d001c107">
                    <head>
                        <title>1.113</title>
                        <abbr>113</abbr>
                    </head>
                    <p xml:id="d001l440" n="">Dou cercle des .§{xii}. signaus.</p>
                    <lb/>
                    <p xml:id="d001l441" n="1" rend="1">Li cercle des .§{xii}. signaus qui environe tout le monde est devisé en .§{iiii}.
                    parties, dont il a .§{iii}. signaus en chascune. Et le premier signal est Aries, ou
                    li soleil entre .§{xiiii}. jors a l'issue de marz; ce fu le premier jor dou siecle.
                    Et por ce que Die[u] fist lors toutes choses en cel bon et droit point, fu le jor
                    si grant come la nuit, si que n'en ot entr'iaus nulle differance; et autresi est il
                    tozjors. Et le manoir de Aries et des autres .§{ii}. signaus qui sont aprés n'est
                    pas en bas midi, ne n'est pas haut, ne sor nos chiés [vers mienuit], c'est vers la
                    tramontaine qui siet vers septentrion, ainz est enmi entre .§{ii}. Et por ce est li
                    tens plus atemprez et plus naturaus a[s] engendremenz de toutes choses.</p>
                    <p xml:id="d001l442" n="2" rend="2">En ceste maniere comence li soloil son cours, et s'en vait tozjors plus en a[mo]nt
                    sor nos, vers le plus haut dou fermament. Et por ce comence le jor a croistre et [a]
                    amenuisier la nuit, tant que il passe ces .§{iii}. premiers signaus, jusques a .§{xv}.
                    jors a l'issue dou mois de jugn; lors a il coru la quarte partie dou cercle, c'est
                    par Aries, Taurum et par Geminis.</p>
                    <p xml:id="d001l443" n="3" rend="3">L'autre jor recomence il a aler par l'autre quarte partie et entre au quart signau,
                    ce est en Cancre, et lors est il si haut coment il puet estre; por quoi il covient
                    que cel jor soit li plus grant qui soit en tot l'an, et la nuit plus petite, et nos
                    avons lors granz chalors. Mes au pa[rfont] de midi, ou li soloiz se esloigne come
                    il puet plus, est graindre la nuit; et en septentrion, ou le soleil se trait plus
                    pres, sont les nuis petites.</p>
                    <p xml:id="d001l444" n="4" rend="4">Et ensi s'en vait li soleil faisant son chemin avalant tozjors de haut en bas, petit
                    a petit, en tel maniere que autresi [com] [li] jor croist de Aries en Cancre, por
                    la montance dou soloil, tout autresi recomence [il a appeticier par son avalement],
                    tant com il vaut par Cancre et par Lion et par Virge, jusques au quinzeme jor a l'issue
                    de septembre.</p>
                    <p xml:id="d001l445" n="5" rend="5">L'autre jor aprés entre il en l'autre quartier, c'est en Libre, et lors est il au
                    droit mileu dou cercle, ce est ou septime signal, tot droit contre Ariete. Et por
                    ce covient il que cel jor soit ygal a la nuit et paroil, autresi come il fu de l'autre
                    part dou cercle contre lui; mes c'est diversement, car ceste paroiletez avient en
                    septembre por l'abregement des jors et por [l'a]croissement des nuis, mes l'autre
                    avient en marz por l'acrois[sance] des jors et por l'abregement des nuis.</p>
                    <p xml:id="d001l446" n="6" rend="6">Et ensi cort li soloil par Libra et par Scorpion et par Sagitares, tozjors abaissant
                    et esloignant soi de nos; et por ce decline li tens vers la froidure, tout autresi
                    come en marz vers la chalor. Et cel tens dure par les .§{iii}. signaus devant nomez,
                    jusques au quinzeme jor a l'issue dou mois de de[cembre].</p>
                    <p xml:id="d001l447" n="7" rend="7">L'autre jor aprés entre il en le derraen quartier, c'est Capricorne, qui est tot contraire
                    a Cancre. Et por ce covient il que autresi come il fu lors les plus grant jor, tout
                    autresi soit lors la plus gran[z] nuit et plus petit le jor, por ce que li soloil
                    est esloigniez de nos, por quoi nos estuet avoir defaute de jor et de chalor. Et les
                    granz jors sont lors en parfont midi, et les grandismes nuiz sont lors en septentrion
                    o tout le grant froit.</p>
                    <p xml:id="d001l448" n="8" rend="8">Et ensi s'en passe li soleil par Capricorne et par Aquaire et par les Poissons, et
                    amenuissent les nuiz petit a petit, tant que a la fin de l'an vient a la fin dou cercle.
                    Et puis recomence son cours par Aries, selonc ce que li contes a dit ci devant.</p>
                    <lb/>
                </div2>
                <div2 xml:id="d001c108">
                    <head>
                        <title>1.114</title>
                        <abbr>114</abbr>
                    </head>
                    <p xml:id="d001l449" n="">De la differance entre midi et septentrion.</p>
                    <lb/>
                    <p xml:id="d001l450" n="1" rend="1">A ce povons nos conoistre que, tot autresi come il a en midi grant terre deserte por
                    la prochaneté dou soloil qui vait en cele part, en i a il autant ou plus en septentrion,
                    c'est soz tramontaine, ou nulles genz habitent por les [tres] granz froidures qui
                    i sont por la dessevrance dou soleil, qui est loing de celle terre.</p>
                    <p xml:id="d001l451" n="2" rend="2">Ce meesmes est l'achoison por quoi il avient aucune foiz que en tramontaine ne dure
                    le jor que un sol pichot, que a peines i porroit l'en messe chanter; et lors dure
                    autresi poi la nuit au profont midi. Et tel foiz dure le jor en midi pres d'un an,
                    et en tramontane dure la nuit autretant; et ensi est une hore li jors .§{vi}. mois
                    et la nuit autant, et en la contraire partie ravient le contraire.</p>
                    <p xml:id="d001l452" n="3" rend="3">Et toutes ces differances, por quoi et coment eles avienent, puet apertement voir
                    et entendre cil qui diligenment consirre la aleure dou soloil par son cercle, selonc
                    ce que li contes devise apertement.</p>
                    <p xml:id="d001l453" n="4" rend="4">Et ja soit ce que li contes dit que nos avons une foiz le jor plus grant que la nuit
                    et autre foiz la nuit plus grant que le jor, toutesfoiz di je que tozjors, coment
                    que il soit, il a autretant hores en chascune nuit come en chascun jor; car il en
                    a .§{xii}. en chascun, por ce le nombre des hores ne croist ne rapetisse. Mes quant
                    li jors est greignors, les hores sont greignors, et celes de la nuit sont plus brief;
                    autresi est quant la nuit [est] grant, que ele a plus granz les hores.</p>
                    <lb/>
                </div2>
                <div2 xml:id="d001c109">
                    <head>
                        <title>1.115</title>
                        <abbr>115</abbr>
                    </head>
                    <p xml:id="d001l454" n="">De la grandor dou soloil et dou cours de [la lune].</p>
                    <lb/>
                    <p xml:id="d001l455" n="1" rend="1">Et sachiez que li soleil et toz les planetes et les estoiles qui sor lui sont assises
                    sont greignors que tote la terre; car li soloil est plus grant que la terre .§{c}.
                    et .§{lxvi}. foiz et troiz vintoine, que toute la terre soit, selonc les philosophes
                    qui ce proverent par maintes raisons droites et necessaires. Et de la terre jusques
                    au soleil a .§{vc}. et .§{iiiixx}. et .§{v}. tant come li espés de la terre est grant;
                    mes il distrent bien que les autres planetes qui sont dou soloil en aval, c'est Venus,
                    Mercurius et la lune, sont plus petites que la terre, car la terre est plus grant
                    .§{xc}. tant et un poi plus que la lune, et si est ele en haut .§{xxiiii}. tant et
                    demi et .§{v}. dozenes come tote la terre a espés parmi.</p>
                    <p xml:id="d001l456" n="2" rend="2">Et dient que la lune est toute raonde, dont les plusors distrent que l'une moitié
                    de son cours est resplendissant et l'autre moitié est obscure; et selonc ce que ele
                    cort environ dou monde, demostre sa clarté et sa obscurité, une foiz plus et l'autre
                    moins, selonc ce que ele tornoie. Mes a la verité dire ele n'a point de sa propre
                    lumiere, mes ele est clere en tel maniere qu'[ele] puet reço[i]vre enluminement d'autrui,
                    autresi come une espee brunie et cristal, et autres choses semblables: tout autresi
                    fait la lune, qui par soi ne luit mie tant que nos puissons veoir sa clarté; mes quant
                    li soloil la voit, [il l']enlum[in]e de tant com il la puet veoir, et la fait autresi
                    resplendissant come ele pert a nos.</p>
                    <p xml:id="d001l457" n="3" rend="3">Raison coment: la lune se renovelle tozjorz en celui meesmes signal ou li soleil maint,
                    et ele cort chascun jor .§{xiii}. degrés; et vos avez bien oï ça errieres que un signal
                    a .§{xxx}. degrez, et ensi passe la lune un signal en .§{ii}. jors et tierce, poi
                    s'en faut. Et quant elle vient en un signal ou tout le soloil, ele est alumee de la
                    partie desoure dont li soloil l'esguarde, a ce que ele cort desoz lui, et por ce ne
                    povons nos point veoir.</p>
                    <p xml:id="d001l458" n="4" rend="4">Mes au tierz jors, quant ele ist de cel signal ou est auques esloingnee de lui et
                    il esgarde de costé, lors apert li croissant a nostre veue, a .§{ii}. cornes. Et de
                    tant come ele s'esloingne plus dou soloil, tant croist ele plus et plus, car il en
                    voit plus; tant que ele vient au septisme signal de l'autre part dou cercle tot droit
                    contre le soleil, c'est aprés les .§{xiiii}. jors; lors la voit le soleil tout clerement,
                    et por ce devient ele toute resplendissant quant ele est raonde.</p>
                    <p xml:id="d001l459" n="5" rend="5">Et quant ele a ce fait, mantenant comence a avaler de l'autre part dou cercle, et
                    se torne vers le soleil, et lors a primes comence a descroistre de l'autre part, dont
                    le soleil ne la puet remirer. Tant [fet] que ele vient a son [mestre], et le trueve
                    en l'autre [signal aprés, ou ele l'avoit laissié; car tant come li sollaus se met
                    a aler par tot un] signal, cort la lune par toz les .§{xii}. environ.</p>
                    <lb/>
                </div2>
                <div2 xml:id="d001c110">
                    <head>
                        <title>1.116</title>
                        <abbr>116</abbr>
                    </head>
                    <p xml:id="d001l460" n="">[Comment] la lune enprunte sa lumiere dou soloil.</p>
                    <lb/>
                    <p xml:id="d001l461" n="1" rend="1">Et que il soit ensi voir, c'est que la lune enprunte dou soloil sa clarté, et que
                    ele soit maindre de lui et de la terre, est prové certeinement par les eclipses et
                    par les obscuritez de l'un et de l'autre. Raison coment: veez ci la lune entrer en
                    celui meesmes signal ou le soloil maint, lors est ele entre lui et la t[er]re, mes
                    ne luit [mie] devers nos.</p>
                    <p xml:id="d001l462" n="2" rend="2">Et il puet bien estre que ele soit en celui point ou li soloil si droitement que elle
                    covre nos iauz, en tel maniere que nos ne veons pas le soleil [et] sa clarté n'a nul
                    povoir soz nos; mes por ce que li soloil est plus grant que la lune et que la terre,
                    et por ce que la terre est greignor que la lune, n'avient cele obscurité par toute
                    la terre, se en tant non come la ombre de la lune puet covrir et contretenir les raiz
                    dou soloil.</p>
                    <p xml:id="d001l463" n="3" rend="3">Et quant la lune est [alee] au septisme signal de l'autre part dou cercle, puet il
                    estre aucune foiz que ele est si droitement contre le soleil que la terre entre [enmi
                    et] contretient l'esplendisor dou soleil, en tel maniere que la lune obscurcist et
                    pert sa lumiere a celui point que ele en doit plus avoir. Et l'achoison por quoi ce
                    avient est p[o]r [quoy] l'ombre de la terre fiert tozjors tot droit encontre le leu
                    ou li soloil maint, si come l'en puet veoir de lui et dou feu apertement as ombre[s]
                    qui sont a l'encontre.</p>
                    <p xml:id="d001l464" n="4" rend="4">Et vos devez croire que l'ombre de la terre si apetise tozjors, tant come ele s'esloingne,
                    por ce que ele est moindre que li soleil et que il mande ses raiz toz environ. Et
                    a ce povons nos entendre que li eclipses dou soloil ne puet estre se a la lune novele
                    non; et cel de la lune n'a povoir que il aveigne se en sa raondesce non.</p>
                    <p xml:id="d001l465" n="5" rend="5">Par ces et par autres raisons proverent les saiges que la lune enprunte dou soloil
                    la resplendissant lumiere qui vient jusques a nos. Car en ce que lune est une estoille,
                    il covient que il ait sa propre lumiere, car toutes estoiles sont reluissanz; mes
                    la lumi[e]r[e] de la lune n'auroit povoir que ele enluminast sor la terre, se ce ne
                    fust de par le soleil.</p>
                    <lb/>
                </div2>
                <div2 xml:id="d001c111">
                    <head>
                        <title>1.117</title>
                        <abbr>117</abbr>
                    </head>
                    <p xml:id="d001l466" n="">Dou cours de la lune par son cercle.</p>
                    <lb/>
                    <p xml:id="d001l467" n="1" rend="1">Mes por ce que la lune est plus en bas des autres estoilles et [plus] prochane a la
                    terre, nos semble il que ele soit gr[eignor] que les autres, car nostre veue ne puet
                    soffrir de veoir ce qui est loinz de nos. Et toutes choses quant eles sont lointanes
                    nos resemblent estre moindres que elles ne sont.</p>
                    <p xml:id="d001l468" n="2" rend="2">D'autre part nos veons apertement que por sa prochaneté ele ovre tozjors es choses
                    qui sont ça aval plus apertement que les autres; car quant ele croist, il covient
                    a croistre toutes meolles dedenz les os, et cancres et escarices et touz animaus et
                    poissons croissent en lor meolles. Neis la mer croist et bote hors grandisme floz;
                    et quant ele apetise toutes choses apetissent et sont maindres que devant.</p>
                    <p xml:id="d001l469" n="3" rend="3">D'autre part nos veons que ele cort plus tost que les autres planetes, et ce ne porroit
                    pas estre se li cercles de sa voie ne fust moindres de[s] autres, et moindres ne porroit
                    il estre se il ne fust plus [en] bas. Raison coment: la lune vat par toz les .§{xii}.
                    signaus et perfait son cours des .§{ccc}. et [.lx.] degrez qui sont en lor cercle
                    en .§{xxvii}. jors et .§{xviii}. hores et tierce, en quoi li soloil met a aler un
                    an, selonc ce que li contes a devisé ça arrieres.</p>
                    <p xml:id="d001l470" n="4" rend="4">Mes nos devons savoir que l'an est en .§{ii}. manieres, car l'un est selonc le cors
                    dou soloil, en .§{ccclxv}. jors et quarte d'un jor, et l'autre est de la lune, c'est
                    quant ele a corru par le cercle des .§{xii}. signaus .§{xii}. foiz, et ce fait ele
                    en .§{ccc}. et .§{liiii}. jors. Raison coment.</p>
                    <lb/>
                </div2>
                <div2 xml:id="d001c112">
                    <head>
                        <title>1.118</title>
                        <abbr>118</abbr>
                    </head>
                    <p xml:id="d001l471" n="">Ci devise la co[mpot] de la lune et dou soloil, et dou premier jor dou siecle et dou
                    bisest et des epactes et des autres raisons de la lune, et coment se renovelle.</p>
                    <lb/>
                    <p xml:id="d001l472" n="1" rend="1">Nos lisons en la Bible que au comencement dou siecle, quant Nostre Seignor cria et
                    fist totes choses, que toutes estoilles furent faites au quart jor, c'est .§{xi}.
                    jors a l'issue dou mois de mars. Et por ce dient les plusors que lors est la droite
                    paroilleté entre jor et nuit, et selonc ce est la lune apelee prime et novelle par
                    aucunes genz.</p>
                    <p xml:id="d001l473" n="2" rend="2">Mais selonc l'observance de sainte Yglise est ele apellee prime .§{ix}. jors a l'issue
                    de marz, c'est a dire quant l'en le puet veoir, et que ele part hors dou premier signal
                    ou il estoit avec le soleil, selonc ce que li contes a devisé ça errieres. Et sachiez
                    que les arrabiens dient que le jor comence lors que la lune ap[e]rt, c'est au couchier
                    dou soloil.</p>
                    <p xml:id="d001l474" n="3" rend="3">Et vos avez bien oï que des l'une ascension de la lune jusques a l'autre sont .§{xxix}.
                    jors et .§{vii}. hores et d[e]mi et quinte d'une hore, et c'est li droit mois de la
                    lune, ja soit ce que les conteors de sainte Yglise dient que il i a .§{xxviiii}. jors
                    et demi. Et por esclarcir le nombre dient que l'un mois a .§{xxx}. jors et l'autre
                    .§{xxix}. Et de ce avient que les .§{xii}. mois de la lune sont .§{ccc}. et .§{liiii}.
                    jors.</p>
                    <p xml:id="d001l475" n="4" rend="4">Et ensi est l'an dou soloil graindres que cel de la lune .§{xi}. jors enterins, et
                    par ces .§{xi}. jors de remanant avient li embolisme, c'est a dire li ans qui a .§{xiii}.
                    lunoisons. Raison coment: en .§{iii}. anz i a de remanant .§{xxxiii}. jors, qui sont
                    une lune et .§{iii}. jors plus; et autresi [f]ont en avant d'un an [en] autre, tant
                    que il complissent .§{vii}. ambolismes, por les .§{vii}. jors de la semaine.</p>
                    <p xml:id="d001l476" n="5" rend="5">Et ce est tout fait en .§{x[viii}.] anz et .§{viii[i}.] mois et .§{xvi}. jors et demi,
                    selonc les arrabiens; mes [selonc] les conteors de sainte Yglise, qui veulent amender
                    touz despecemenz, sont .§{xix}. anz et un jor, qui est outre de remanant. Lors retorne
                    la lune a son premier point dont ele estoit esmeue premierement, et recort come devant.</p>
                    <p xml:id="d001l477" n="6" rend="6">Or veez que touz les contes de la lune et ses raisons definent et acomplissent lor
                    cours dedenz .§{xix}. anz, et que chascun an de la lune est moindres que cel dou soloil
                    .§{xi}. jors. Donques, la ou la lune est ou an prime, ele sera l'an qui doit venir
                    .§{xi}. jors plus arrieres au [rebours dou] calendrer et de l'annee.</p>
                    <p xml:id="d001l478" n="7" rend="7">De ces meesmes .§{xi}. jors naist un conte, qui est apelez epacte, por trover la raison
                    de la lune. Raison coment: au premier an dou siecle, que les planetes comencerent
                    lor cours en un meesmes jor, n'ot nul remanant des anz de la lune ou dou soloil. Et
                    por ce dient que [le] premier an des .§{xix}. devant diz les epactes sont nulles.</p>
                    <p xml:id="d001l479" n="8" rend="8">Et en cel an est la lune prime au novesme jor a l'issue de marz, si come ele fu au
                    comencement, et toute cele annee est come lors. Au secont an que le remanant comence
                    a primes, sont les epacte .§{xi}. car tant croist la lune; et la ou ele fu au premier
                    an prime, au secont an aura .§{xi}. jors, au tiers an sont les epactes .§{xxii}.,
                    au quart an montent .§{xxxiii}.</p>
                    <p xml:id="d001l480" n="9" rend="9">Mes por ce que il i a .§{i}. embolisme, c'est une lunee, tu dois oster les .§{xxx}.
                    jors, por ce que toutes lunes de ambolisme ont .§{xxx}. jors; et dois retenir le remanant,
                    c'est .§{iii}., qui sont epacte dou quart an. Ensi dois tu mantenir les ruegles que
                    tu jondras chascune annee .§{xi}.; et quant le nombre monte sor .§{xxx}., tu en osteras
                    les .§{xxx}. et te retendras au remanant, et ce feras jusques a .§{xviiii}. anz, que
                    les epactes sont .§{xviii}.</p>
                    <p xml:id="d001l481" n="10" rend="10">Et [quant il] sont finez, il i a de remanant un jor, selonc ce que li contes a dit
                    ci devant, qui est apelez le saut de la lune. Lors dois tu prendre cel jor et les
                    .§{xi}. dou remanant et joindre sor .§{xviii}., et sont .§{xxx}., c'est une lune ambolisme[l],
                    qui doit estre misse en l'annee disenovisme; et tu n'en as aucun remanant, por ce
                    que les epactes sont nulles si come devant.</p>
                    <p xml:id="d001l482" n="11" rend="11">Et sachiez que epactes muent tozjors en septembre, mes sa chaere est .§{x}. jors a
                    l'issue de mars; car en cel jor que la lune n'estoit encores veue, sainte Yglise ne
                    le met en conte, si come vos avez oï ci devant, et ses jornees estoient senefiees
                    que en cel an sont les epactes nulles. Mes la seconde annee, que la lune ot a cel
                    jor .§{xi}. jors, senefie que les epactes sont .§{xi}. Autresi [est] et sera tozjors:
                    tant come la lune a de aage a cel jor, tant seront les epactes de cele annee.</p>
                    <p xml:id="d001l483" n="12" rend="12">Et sachiez que la premiere annee dou siecle la lune ot le premier jor d'avril .§{x}.
                    jors, et en mai .§{xi}., et en jugn .§{xii}., et en junet .§{xiii}., et en aost .§{xiiii}.,
                    et en septembre .§{v}., et en octubre .§{v}., et en novembre .§{vii}., [et en decembre]
                    [.vii.], et en jenuer .§{ix}., et en fevrier .§{x}., et en marz .§{[i]x}.</p>
                    <p xml:id="d001l484" n="13" rend="13">Cest conte est apelé concurent, a cui nos devons tenir tozjors la premiere anne[e],
                    quant les epactes sont nulles; mes dou premier an en avant dois tu joindre les epactes
                    de cel an au concurant de cel mois que tu voudras, et tant aura la lune le premier
                    jor de cel mois, sauf ce que, se li nombres monte plus de .§{xxx}., tu les osteras
                    et tendras le remanant.</p>
                    <p xml:id="d001l485" n="14" rend="14">Mes guarde toi au desenovime an dou saut de la lune, c'est a dire dou jor qui croist
                    en to[z] les .§{xix}. anz, selonc ce que li contes a dit ci desoure, car de ce avient
                    un error au mois de juille: car la ou la lune doit estre jugee [de] .§{xxx}. jors,
                    selonc les epactes, ele est prime. Tout autresi [te] covient il guarder en la huitisme
                    an et en le unzesme, por ce que la raisons des epactes i faut en .§{ii}. lunees, por
                    achoison de l'ambolisme.</p>
                    <p xml:id="d001l486" n="15" rend="15">Et sachiez que la Pasque de la resurection Jesu Crist mue selonc le cours de la lune.
                    Raison coment: il fu voirs que jadis quant li pueples Israel fu amenez en chaitivoison
                    en Babyloine, que il en fu delivré un jor de plene lune, c'est a dire que ele avoit
                    .§{xiiii}. jors; ce fu puis que li soloil fu entrez en Ariete.</p>
                    <p xml:id="d001l487" n="16" rend="16">Et vos avez bien oï ça erriere por quoi la chaere de les epactes est chascun en au
                    disieme jor a l'issue de marz; et ensi [ob]servent li juys que en cel jor ou de lui
                    avant, ou que il tr[ue]ve[nt] la lune quatorzeme, il celebrent lor Pasques en remembrance
                    de lor delivrance. Mes sainte Yglise fait sa Pasque la premiere diemanche qui vient
                    aprés cele lune plaine, por ce que Jesu Crist resuscita de mort en celui jor. Et sachiez
                    que la vielle loi guardoit le septisme jor que Dieu se reposa, quant il ot fait le
                    monde et ses autres [choses], c'est le semdi; mes en la novelle loi guardons nos le
                    huitisme jor, c'est le diemanche, por la reverance de la resurection.</p>
                    <p xml:id="d001l488" n="17" rend="17">Et sachiez que .§{xl}. jors aprés la resurection Nostre Seignor s'en ala au ciel,
                    et por ce celebrons nos la feste de l'Ascension. Et lors a .§{x}. jors vint le Saint
                    Esperit sor les deciples, por quoi nos gardons la feste de Pentecoste. Ces et maintes
                    autres choses puet l'en savoir par les raisons de la lune et dou soloil, et por ce
                    [fait] il bon a savoir les.</p>
                    <p xml:id="d001l489" n="18" rend="18">Mes qui voudra savoir quele annee cort au conte de[s] .§{xxviii}. anz dou soloil,
                    il doit prendre les anz Nostre Seignor, et si joindra .§{ix}. anz, car tant s'en estoi[en]t
                    ja alé quant il nasqui, et de toute cele some ostera les .§{xxviii}. [que il porra]
                    et le remanant sera son conte. Tout autresi qui savoir viaut quele annee cort au nombre
                    des .§{xix}. anz de la lune, preigne les anz Nostre Seignor et un an plus puis en
                    oste toz les .§{xix}. que il puet, et le remanant est cel qu'il quiert.</p>
                    <lb/>
                </div2>
                <div2 xml:id="d001c113">
                    <head>
                        <title>1.119</title>
                        <abbr>119</abbr>
                    </head>
                    <p xml:id="d001l490" n="">Des signaus et des planetes et de .§{ii}. tramonteines.</p>
                    <lb/>
                    <p xml:id="d001l491" n="1" rend="1">Or est il bien legiere chose de sauvoir tozjors en quel signal maint le soloil; et
                    puis que l'en set ce il puet legierement savoir ou la lune est, car ele s'esloingne
                    dou soloil chascun jor .§{xiii}. degrez poi s'en faut. D'autre part se tu doubles
                    le aage de la lune et joindras .§{v}. et la some partiras en .§{v}., sachiez que tant
                    de foiz come tu troveras .§{v}., tant signaus a corru la lune de celui ou ele se renovelle;
                    et tant come il i a de remanant, tant est cele ja dedenz cel signal.</p>
                    <p xml:id="d001l492" n="2" rend="2">Et sachiez que cel signal ou li soloil maint lieve tozjors matin, c'est la premiere
                    hore dou jor, et chouche o tout le soleil la premiere hore de la nuit. Raison coment:
                    li soleil se tornoie touzjors des orient en ocident, selonc ce que li fermement tornoie
                    ou touz les signaus et les autres estoilles, chascune selonc son cours; mes li soloil
                    et les autres planetes ensivent toutes foiz le cercle des .§{xii}. signaus. Et por
                    ce covient il que quant li soleil [est en Arietem, li soleaus] lieve et couche selonc
                    ce que Aries fait; et ensi lieve Aries la premiere hore dou jor, et Taurus lieve la
                    hore seconde, Geminis la tierce hore, et puis toz, li uns aprés l'autre, tant que
                    il sont trestoz levez. Et quant li derreniers est levez, lor couche li premier, et
                    vait tant tote nuit d'[ore en hou]re que li revient a son levant.</p>
                    <p xml:id="d001l493" n="3" rend="3">Mes por ce [que] li cercles dou soloil est plus brief que cel des signaus, li [a]vient
                    il a fere plus tost son cours, tant que il passe toz les jors plus avant que son signal
                    poi moins que un degré, dont il en a .§{xxx}. en chascun signal. Et por ce gardes
                    que tant come le soloil a avancié son cours dedenz son seignal autretant lieve cil
                    signaus devant le soleil, c'est a dire devant la premiere hore dou jor. Raison coment:
                    se li soleil est ores entrés au chief de Aries, certes il comence a aler au comencement
                    de la premiere hore; mes quant il est corru jusques au [mi]leu de Aries, lors est
                    la moitié de Aries ja levee quant li soleil lieve; autresi di ge que vers la fin,
                    et de toz autres signaus.</p>
                    <p xml:id="d001l494" n="4" rend="4">Or avez oï a quel hore dou jor et de la nuit lieve chascun signal; or est bon a savoir
                    qui est li sires de chascune hore. Et en soume sachiez que la premiere hore de chascun
                    jor est souz cele planete par cui cel jor est nonmé. Raison coment: la premiere hore
                    de samedi est souz Saturne, et cele de la diemanche est souz li soloil, [et celle
                    de lundi est souz la lune]; autresi sont les autres; dont il covient que se la premiere
                    [hore] est de Saturne, que la seconde soit de Jupiter, et la tierce de Mars, et la
                    quarte dou soleil, et la quinte de Venus, et la sexte de Marcures, et la septiesme
                    de la lune. Puis comence de rechief; car li huitisme est de celui meesmes que la premiere,
                    et la noveme a celui qui la seconde. Et ensi vont par ordre toztens et jor et nuit,
                    selonc ce que li fermement tornoie tozjors sens definer des orient en occident, so[r]
                    li .§{ii}. [es]siaus, qui sont l'un en midi et l'autre en septentrion, et ces ne se
                    remuent pas si come ceaus d'une charroite.</p>
                    <p xml:id="d001l495" n="5" rend="5">Por ce naigent les mariniers a l'enseigne des estoilles qui i sont, que il apelent
                    tramontane, et les genz qui sont en Europe et en ceste partie naigent [a la tramontaine
                    de septentrion, et li autre nagent] a cele de midi. Et que ce soit la verité, prenez
                    une pierre d'aiment: vos troverez que ele a .§{ii}. faces, une qui gist vers l'une
                    tramontaine [et] l'autre gist vers l'autre, [et] chascune des .§{ii}. faces alie la
                    pointe d'une aguille vers cele tramontaine a cui cel face gisoit. Et por ce seroient
                    les mariniers deceuz se il ne s'en preïssent garde; et por ce que ces .§{ii}. estoilles
                    ne se muevent, avient il que les autres estoiles qui sont enqui entor ont plus petit
                    cercle, et les autres plus lonc.</p>
                    <lb/>
                </div2>
                <div2 xml:id="d001c114">
                    <head>
                        <title>1.120</title>
                        <abbr>120</abbr>
                    </head>
                    <p xml:id="d001l496" n="">De nature que ele est et coment [elle] euvre es choses dou monde.</p>
                    <lb/>
                    <p xml:id="d001l497" n="1" rend="1">Par ces raisons que li contes a devisé ci devant et plus en errieres, povez vos bien
                    entendre coment li fermament tornoie tozjorz environ le monde, et coment les .§{vii}.
                    planetes corrent par les .§{xii}. signaus, dont il ont si grant poesté sor les choses
                    terrianes que il les covient aler et venir selonc lor cours; car autrement n'auroient
                    eles nulle force de naistre ne de croistre au monde ne de finer ne d'autre chose.</p>
                    <p xml:id="d001l498" n="2" rend="2">Et a la verité dire, se li fermemenz ne tornoiast tozjors environ la terre si come
                    il fait, il n'est nulle creature au monde qui se peust movoir por [nulle] maniere
                    dou monde; et plus encore, que se le fermement demorast un sol pichot qu'il n'alast,
                    il convendroit fondre et anoiantir toutes choses; por ce devons nos amer et creembre
                    Nostre Seignor, qui est sire de toz, et sens cui nul bien ne nulle poesté ne puet
                    estre. Il establi nature desoz soi, qui orden[e] toutes les choses dou ciel en aval,
                    selonc la volenté dou soverain pere.</p>
                    <p xml:id="d001l499" n="3" rend="3">Dont Aristotes dist que nature est cele [chose] par cui totes choses s'esmuevent ou
                    se repossent par eaus meesmes. Raison coment: le feu vet tozjors amont par soi meesmes,
                    et la piere se posse tozjors par soi meesmes; mes qui enclot le feu si que il ne puisse
                    monter, ou qui giete la piere, ce est a force et par autrui, non mie par eaus meesmes,
                    donc n'est ce selonc nature. Et sor ce dist li Philosophes que les huevres de la nature
                    sont en .§{vi}. manieres; ce sont: generacion, corupcion, acroissement, deminucion,
                    alteracion et muement d'un leu en autre.</p>
                    <p xml:id="d001l500" n="4" rend="4">Raison coment: generacion est cele huevre de nature par cui toutes choses sont engendrees,
                    selonc ce que ele fait engendrer d'un oef un oisel; ce ne feroit trestot le monde
                    ensemble, se force de nature ne le feist; autresi di je des homes et des autres choses.</p>
                    <p xml:id="d001l501" n="5" rend="5">Corrupcion est cele chose de nature par cui totes choses sont corrompues, en tel maniere
                    que ele sont menees a son definement; car la mort de l'ome et des autres choses ne
                    [a]vient se por ce [non] que ses humors qui le tienent en vie sont corrompues en maniere
                    qu'il n'ont plus de pooir; lors covient il que cele chose vait a la fin; mes quant
                    l'en occist a force ce n'est mie [corruptions] de nature.</p>
                    <p xml:id="d001l502" n="6" rend="6">[Acro]issemen[s] est cele ovre de nature qui fait croistre un petit enfant ou autre
                    chose de sa generacion jusques tant come il doit croistre, car toutes choses sont
                    a[bo]nees dedenz lor terme outre cui ele ne pue[en]t pas croistre.</p>
                    <p xml:id="d001l503" n="7" rend="7">Deminucion est cele huevre de nature qui fait amenuiser un home ou autre chose; car
                    quant un home est alé jusques a ses bones, et que i a tant creu come il doit, lors
                    recomence il a descroistre et amenuisser sa force, jusques a la fin.</p>
                    <p xml:id="d001l504" n="8" rend="8">Alteracion est cele huevre de nature qui mue une chose en une autre, si come nos veons
                    une figue ou autre fruit qui naist de color de vert, que nature mue cele color en
                    autre, et les fait noires ou roges ou d'autre color.</p>
                    <p xml:id="d001l505" n="9" rend="9">Muement est cele huevre de nature par cui nature fait muer le fermement, les estoilles,
                    les venz, les eues et maintes autres choses, d'un leu en autre par eaus meesmes. Ces
                    sont les huevres de nature, ja soit ce que li contes devise ci petit exemplaire; mes
                    il soufist bien a bon entendeor par toutes choses qui par nature sont; et por ce est
                    chose provee a savoir que nature est et que non.</p>
                    <p xml:id="d001l506" n="10" rend="10">Mes ci se taist li contes a parler dou fermament et des estoilles et des choses desoure,
                    et tornera a deviser l[a nature d]es choses qui sont en terre; mes il devisera premiers
                    les parties et les habitacions de la terre.</p>
                    <lb/>
                </div2>
                <div2 xml:id="d001c115">
                    <head>
                        <title>1.121</title>
                        <abbr>121</abbr>
                    </head>
                    <p xml:id="d001l507" n="">Ci [comenc]e le devissement de mappemonde, c'est coment la terre est ordenee.</p>
                    <lb/>
                    <p xml:id="d001l508" n="1" rend="1">Terre est ceinte et environee de mer, selonc ce que li contes a devisé ça arrieres,
                    la ou il parole des elemenz. Et sachiez que ce est la grant mer qui est apelee Occeane,
                    de quoi sont estraiz toz les autres qui sont parmi la terre en diverses parties, et
                    sont ausi come braz de lui. Dont cel qui vient par Espaigne en Ytalie et en Grece
                    est graindres que les autres, et por ce est ele apelee la mer grant; et est apelee
                    Metereine por ce que ele vait par le mileu de la terre jusques vers orient, et devise
                    et depart les .§{iii}. parties de la terre.</p>
                    <p xml:id="d001l509" n="2" rend="2">Raison coment: tote la terre est devisee en .§{iii}. parties, ce sont: Aise, Aufrique
                    et Europe; mes ce n'est mie a droit, por ce que l'une partie n'est pas ygal a l'autre,
                    car Aise tient bien une moitié de toute la terre, des le leu ou le fluve dou Nil chiet
                    en mer en Alixandre, et de celui ou le fluve dou Tanain chiet en mer ou Braz de Saint
                    Jorge vers orient, tout jusques a la mer Occeane et au paradis terrestre.</p>
                    <p xml:id="d001l510" n="3" rend="3">Les autres .§{ii}. parties sont le remanant de la terre vers occident, partout jusques
                    a la mer Occeane, mes eles sont devisees par la mer grant qui est entre .§{ii}. Et
                    cele partie qui est par dela vers midi jusques en occident est Aufrique, et l'autre
                    terre qui est par de [ça] vers tramontane, c'est en septentrion, vers soleil couchant
                    est Europe.</p>
                    <p xml:id="d001l511" n="4" rend="4">Et por miauz mostrer le païs et les genz dou monde, traitera li contes briefment de
                    chascune partie par soi, et premierement de Ayse, qui est la premiere et la greignor;
                    et comencera de cel chief qui est vers midi, ou ele se part de Aufrique au fluve dou
                    Nil et au fluve de Tygris, qui est en Egypte.</p>
                    <lb/>
                </div2>
                <div2 xml:id="d001c116">
                    <head>
                        <title>1.122</title>
                        <abbr>122</abbr>
                    </head>
                    <p xml:id="d001l512" n="">De la partie d'orient qui [est] apelee Aise.</p>
                    <lb/>
                    <p xml:id="d001l513" n="1" rend="1">En Egypte est la citez de Babyloine et dou Cayre et Alixandre et plusors autres villes.
                    Et sachiez que Egypte est une terre qui siet contre midi et s'estent vers le soleil
                    levant; et par derriere lui est Ethiope; et par desus cort le fluve dou Nil, c'est
                    Geon, qui comence desous la mer Occeane, ou il fait mantenant un lac qui est apelez
                    Nilides, et [est en] toutes choses semblables a ceaus que nos veons au fluve dou Nile.</p>
                    <p xml:id="d001l514" n="2" rend="2">Et d'autre part quant il a en Ma[u]ri[ta]ine granz pluies ou granz noif qui dechient
                    en cel lac, lors croist le fluve dou Nil et enonde la terre de Egypte; et por ce dient
                    les plusors que cel fluve [i]st de cel lac. Mes les eues dou lac s'en entrent par
                    terre et corrent par voies closes et par pertuis privez dedenz la terre, tant que
                    eles apairent a Cesaire, ou eles se demostrent toutes sembl[abl]e[s] au premier lac;
                    et iluec s'en entrent [sous] terre, et s'en vont par lointeines terres, que il n'en
                    ist hors jusques a la terre de Ethiope, ou il apert et fait un flum qui a nom Tygris,
                    de quoi li contes dit que il devise Aufrique de Ayse. A la fin se part il en .§{vii}.
                    et s'en vait toute outre per midi a la mer de Egypte, et [y]st un flun qui baigne
                    et arose toute la terre de Egypte, car il n'i a autres fluves ne pluie.</p>
                    <p xml:id="d001l515" n="3" rend="3">Raison coment: quant li soloil entre ou signal de Cancre .§{x}. jors a l'issue de
                    ju[in]g, cel fluves comence a croistre, et tozjors croist jusques a l'entree dou Lion.
                    Il a si grant force de .§{iii}. jors devant les calandes [d']auguste jusques .§{xi}.
                    jors a l'entree, que il ist outre le [li]t de son cors ça et la, tant que il arose
                    toute la terre; et ensi fait tant come li soloil maint en Lion. Et quant il entre
                    en Virge, il comence a descroistre chascun jors plus et plus, tant que li soleil entre
                    en Libra et que le jor et la nuit sont ygals en septembre; lors retorne le flum dedenz
                    ses rives et se reclot en son lit.</p>
                    <p xml:id="d001l516" n="4" rend="4">Por ce dient les egypciens que en cele annee que li fluns dou Nile croist trop en
                    haut et que son acroissement se desmesure outre .§{xviii}. piez que les chans ne gaaignent
                    mie tant por la moistor des eues, qui i gissent trop longuement. Et quant il croist
                    moins de .§{xiiii}. piez, lors ne puent estre les chans baigniez par tout come il
                    est besoign, et por ce avienent les famines en cele terre et le defaute dou ble; mes
                    quant il est en .§{xvi}. piez ou la entor, lors est la planté de toz biens.</p>
                    <p xml:id="d001l517" n="5" rend="5">C'est le fluve de Egypte de cui dient les plusors que sa naissance ne puet estre trovee
                    outre cel leu ou le Tygris se part en .§{vii}. parties et que Nile comence. Sa voie
                    e[st] le païs de Arrabe, qui s'apartient a la mer Roge. Et sachiez que cele mer est
                    roge non mie par nature mes par accident, por les terres qui sont roiges dont il fait
                    son cours. Et cil est un golfe de la mer Occeane qui est devisee en .§{ii}. braz,
                    un qui est de Perse et l'autre qui est de Arrabe.</p>
                    <p xml:id="d001l518" n="6" rend="6">Et sachiez que en la rive de la mer Roge est une fonteine de tel nature que se les
                    berbiz en boivent, tot mantenant comencent a muer la color de la [to]ison de berbiz
                    dedez la pel; et cele color croist et vient, et l'autre color, quant la toison [est
                    escreue, s'en vet ou tot le toison]. En cel païs croist li encens et la mastique et
                    la cannelle, et un oisel qui est apelez fenis, dont il n'a que un en tout le monde,
                    selonc ce que nos troverons ça avant ou livre des oiseaus.</p>
                    <p xml:id="d001l519" n="7" rend="7">Encor est outre celui leu meesmes mont Case, ou est Jafe, la tres anciene ville de
                    tout le monde, si come cele qui fu faite devant le deluge. Encore i est Sorie et Judee,
                    ce est une grant province ou li bausme naist, et si i est la citez de Jerusalem et
                    Bethleem et le flum Jordein, qui ensi est apelez por .§{ii}. fonteines dont l'une
                    a nom Jor et l'autre Dain, qui se jongent ensemble et font cel flum; et naissent souz
                    le mont Liban, et devise le païs de Judee de celui de Arrabe, et a la fin chiet en
                    la mer Morte pres de Jerico.</p>
                    <p xml:id="d001l520" n="8" rend="8">Et sachiez que mer Morte est [issi] apelee por ce que ele ne engendre ne ne reçoit
                    nulle chose vivant, et toutes choses qui sont sens vie chient en parfont, ne nul vent
                    ne les puet movoir; et est semblable a bure bien tenant, por ce est il apelez la mer
                    salmaire et le lac de Alphalt. Et sachiez que le bur[r]e de celui lac est si tenant
                    et si glutinens que, se nus hom en preist une fi[lailee], ele ne se despeceroit jamas,
                    ainz s'en ve[r]roit toz ensemble, se il ne touchast au sanc menstruel des femes, qui
                    tantost le despiece. Et cel lac est es parties de Jude.</p>
                    <p xml:id="d001l521" n="9" rend="9">Aprés est Palestine, ou est la citez de Escalone, qui jadis furent apelés Philistiens.
                    Loins de Jerusalem sont les .§{v}. citez de Sodome et Gomorre. Dedenz Judee vers soloil
                    couchant [sont] li esseniens, qui par lor grant sapience se dessoivrent des genz por
                    eschiver deliz, car entr'iaus n'a nulle feme, ne peccune ni est ja coneue; il vivent
                    de pal[mi]z; et ja soit ce que nus i naisse la multitude des genz n'i faut; et se
                    mainz de genz vienent, nus ne puet manoir longuement, se chasteté et foi en offre
                    pas.</p>
                    <p xml:id="d001l522" n="10" rend="10">Aprés vient le païs de Seluice, ou il a une autre montaigne Case pres de Antioche,
                    qui est si haute que l'en puet veoir le soleil dedenz la quarte partie de la nuit,
                    et ensi puet l'en veoir [jor et nuit a une fois; et puet l'en veoir] la l[uo]ur devant
                    que li jors apeire.</p>
                    <p xml:id="d001l523" n="11" rend="11">Par enqui cort li fluves de Eufrates, qui naist en Hermenie la grant so[r] Ziza[m]e
                    aprés dou mont Catoten, et tre[s] parmi Babiloine; et s'en vait en Mespotamie, et
                    la baigne il et enonde tout le païs, tout ausi come Nile fait en Egypte et cel tens
                    meesmes. Salustes dit que Tygris et Eufrates issent en Hermenie d'une meesme fonteine.</p>
                    <p xml:id="d001l524" n="12" rend="12">Tigris est un flume qui eslieve son chief en Hermenie d'une noble fonteine qui est
                    Elogiez; et au comencement cort lentement sens son nom; et quant il touche la marc[h]e
                    des mediens mantenant est apelez Tygris, tant que il chiet en le lac qui est apelez
                    Are[t]use, qui sostient toutes les choses coment eles soient griés et pesanz. Et son
                    cors est en tel maniere parmi le lac que les poissons de l'un ne entrent pas en l'autre,
                    et cort si fort que est une mervoille, et sa color est devisee de cele dou lac. En
                    ceste maniere s'en vait Tygris corrant come foudre tant que il trove Montor a l'encontre,
                    lors entre desouz terre et ist de l'autre part a Zomode. Puis s'en entre il desoz
                    terre, et cort dedenz tant que il apert en la terre de jabeniens et des arrabiens.</p>
                    <p xml:id="d001l525" n="13" rend="13">Aprés vient Celice, une grant terre ou Montor siet, qui a destre esgarde septentrion;
                    de cele part est Caspe et Hur[c]anie. A senestre e[s]garde de[vers] midi, et en cele
                    partie est Amazoine li regnes des femes, et Chaie et Escite; et ses frons esguarde
                    [occidant. Tant comme ce mont esgarde] midi, eschaufe il fort por le soleil; mes d'autre
                    part, qui esgarde septentrion, n'a que venz et pluies. La est la terre des scites
                    ou li mont de Ci[m]ere est, qui de nuit fait granz fumees; et la terre de Aise la
                    petite, ou est Epessim et Troie, et la terre Gala[t]e, de Bitine et la terre de Pa[s]f[la]goine
                    et cele de Capadoce, et la terre de Assire, en quoi est Arbelite, une region ou Alixandre
                    vainqui Daire le roi, et la terre de Mede.</p>
                    <p xml:id="d001l526" n="14" rend="14">Encor sont a dextre de Montor les portes de Caspe, ou l'en ne puet aler fors que par
                    un petit sentier qui fu fait a force par main d'ome, qui a de lonc bien .§{viiim}.
                    pas. Puis i a une espace de .§{[xx]viiim}. pas de terre par lonc, ou il n'a point
                    de puis ne de fonteines. Et sachiez mantenant que printens vient, les serpenz dou
                    païs s'enfuient cele part, por quoi nus hom puet aler as portes de Capse, se ce n'est
                    en yver. E[n] la terre de Capse vers orient est un leu li plus planteif de toutes
                    choses qui soit soz terre, et cil leus est apelez [D]ireu. Enqui aprés est la terre
                    de Termegi[r]e, qui est si tres douce et delitable que Alixandres i fist la premiere
                    Alixandre, qui ores est apelee [Cileuc]e.</p>
                    <p xml:id="d001l527" n="15" rend="15">Aprés est Bautie, un païs qui fiert contre la terre de Inde. Outre les bau[tr]iens
                    est Pande, une ville de sodia[ni]ens, ou Alixandre fist la tierce Alixandre, por demostrer
                    la fin de ses aleures. C'est li leus ou premierement [Liber, et puis Ercules, et puis
                    Semiramis, et puis Cire] firent autel, por sign[e] qu'il avoient la terre conquise
                    jusques la, et que plus avant n'avoit point de gent. Par enqui s'en torne la mer de
                    S[cit]e et cele de Caspe en Occeane, et au comencement sont les tres grant nois et
                    parfonz; aprés i est le grant desert. Aprés i sont a[n]tropofagi, unes genz molt aspres
                    et fiers.</p>
                    <p xml:id="d001l528" n="16" rend="16">Aprés i a une grandisme terre, qui toute est pleine de bestes sauvaiges si cruels
                    que l'en ne puet aler pas. Et sachiez que ceste male aventure [a]vient por le grandisme
                    joinc qui est sor la mer, que les barbarins apelent Tabi. Aprés sont les grandismes
                    solitudes et les terres deshabitees vers soloil levant.</p>
                    <p xml:id="d001l529" n="17" rend="17">Aprés celui, outre toutes habitacions des homes, trovons nos tout avant homes qui
                    sont apelez sere, qui de foilles et descorces d'arbres par force d'eue font une laine
                    dont il font les vestimenz; et sont amables et paisibles entr'iaus et refussent compaignie
                    d'autres genz. Mes les nos mercheanz passent un lor flum et trovent sor la rive toutes
                    manieres de mercheandises qui la puent estre trovees; et sens nul parlement esgardent
                    as iauz le pris de chascune, et quant il ont veu il en portent ce que il veulent et
                    laissent la vaillance ou leu meesmes. En ceste maniere vendent il lor mercheandises
                    ne des n[o]stre[s ne vuelent] ne poi ne molt.</p>
                    <p xml:id="d001l530" n="18" rend="18">Aprés ce est la terre de Arace sor la mer, ou li air est molt atemprez; et entre cele
                    terre et Inde siet le païs de Simicoine entre .§{ii}.</p>
                    <p xml:id="d001l531" n="19" rend="19">Aprés cele terre siet Inde, qui dure des les mo[n]taignes de Mede jusques a la mer
                    de midi, ou li air est si bons qu'il i a .§{ii}. foiz esté et .§{ii}. moisons dedenz
                    une annee, et en leu de yver i est un venz doz et soef. En Inde avoit .§{vm}. viles
                    bien puplees et habitees de genz; et ce n'est pas mervoille, a ce que les [yn]diens
                    ne furent onques remuez de lor terre. Li tres grant fluves qui sont en Inde sont Ga[n]ges,
                    Indus et Ypanus, li tres nobles fluves qui detint les aleures Alixandre, selonc ce
                    que les bones que il ficha sous la rive demostrent apertement.</p>
                    <p xml:id="d001l532" n="20" rend="20">Ga[n]ba[ri]de sont li derrenier pueple qui sont en Inde. En l'isle de Ganges est la
                    terre de Pres et de Paliborte, et mont Martel. Les genz qui habitent entor le flum
                    de Indus devers midi sont de vert color. Hors de Inde sont .§{ii}. isles, Erile et
                    Argite, ou il a si tres grant chose de metal que les plusors cuident que tote la terre
                    soit or et argent.</p>
                    <p xml:id="d001l533" n="21" rend="21">Et sachiez que en Inde et en cel païs la outre a maintes diversitez de genz; car il
                    i a teus qui ne vivent que de poissons, et de tex i a qui occient lor pere avant que
                    il dechie[en]t par veillesce ou par maladie, et si les mangent et [c]e est entre aus
                    une chose de grant pité. Ceaus qui habitent au mont Niles ont les piez envers, c'est
                    la plante desus, en chascun .§{viii}. dois. Autres i a qui ont teste de chien, et
                    les autres n'ont chiés, mes l[or] oills sont es espalles. Unes genz i a qui, mantenant
                    que il naissent, ses cheviaus devient blans et chenus [et] en veillesce noircissent.
                    Les autres ne ont que un oil, et les autres une jambe. Et si i a femes qui portent
                    un enfant .§{v}. anz, mes il ne vivent outre l'aage de .§{viii}. anz. Et toz arbres
                    qui naissent en Inde ne sont jamas sens foille. E[n] Inde a comencement [mons] C[au]casus,
                    qui de son joug esgarde grandisme partie dou monde. Et sachiez que en cele partie
                    de la terre par ont li soloil lieve naist le poivre.</p>
                    <p xml:id="d001l534" n="22" rend="22">Encor a en Inde une autre isle qui est apelee Oprobaine, dedenz la Roige mer, ou il
                    cort parmi un grant flum, et d'une part sont les oliphanz et autres bestes sauvaiges,
                    de l'autre part sont homes o grant planté de pierres preciouses. Et sachiez que en
                    cel païs ne servent pas nulles estoilles, [car] n'en i a nulles qui luissent [fors]
                    une grant et clere qui a nom Can[o]pes. [Neis] la lune ne voient il sor terre se de
                    l'uitisme jor jusques au sezisme non.</p>
                    <p xml:id="d001l535" n="23" rend="23">Cele gent ont a dextre le soleil levant; et quant il volent aler par mer, il portent
                    oisiaus qui sont norris en cele partie ou il volent aler, et puis conduissent lor
                    nes selonc ce que li oisel demostre[nt]. Et sachiez que [li yndien sont] greignor
                    que nulles genz; et grandisme partie de cele isle est deserte et deshabitee por la
                    chalor.</p>
                    <p xml:id="d001l536" n="24" rend="24">Aprés les indiens sont les autres montaignes ou habitent les i[ct]iofagi, une genz
                    qui ne manjuent se poissons non; mes quant Alixandre les conquist, il lor vea qu'il
                    ne les manjassent jamas. Outre cele gent est le desert de Carmenie, ou il a une terre
                    rouge [ou nule gent ne vont, car nule chose vivent n'i antre qui ne muire tantost.</p>
                    <p xml:id="d001l537" n="25" rend="25">Puis vient la terre de Perse, entre Inde et la mer Rouge], et entre Mede et Carmenie.
                    Puis i a .§{iii}. isles en quoi naissent les calcatris, qui ont .§{xx}. piez de lonc.
                    Puis est la terre de Par[t]he et la terre de Caldee, ou la citez de Babyloine siet,
                    qui a [.lxm.] piez environ, et si cort le fluve Eufrates.</p>
                    <p xml:id="d001l538" n="26" rend="26">En Inde est le paradis terrestre, ou il a de totes manieres de fust et des arbres
                    et de pomes et de fruiz qui soient en terre, et li arbre de vie que Dieu vea au premier
                    home. Et si n'i a ne froit ni chaut, mes perpetuel atemprance; et au mileu est le
                    fonteine qui trestot l'arose, et de cele fonteine naissent .§{iiii}. fluves. Et sachiez
                    que aprés le pechié dou premier home cest leu fu clos a toz homes. Ces et maintes
                    autres terres et fluves sont en Inde, en toute cele partie qui est vers soloil levant.
                    Mes li contes n'en dira ores plus que dit en a, ainz voudra escrire de la seconde
                    partie, c'est Europe.</p>
                    <p xml:id="d001l539" n="27" rend="27">Et sachiez que en ceste partie oriental nasqui Jesu Crist, en une province qui est
                    apeles Judee, pres de Jerusalem, en une cité qui est apelee Bethleem. Et por ce començ[a]
                    premierement la crestiene loi en cel païs, selonc ce que li contes devise ça arrieres
                    la ou il parole de lui et de ses apostres. En cel païs a mainz patriarches et arcevesques
                    et evesques, selonc les establissemenz de sainte Yglise, qui sont par conte .§{c}.
                    et .§{xxxiii}. Mes la force des sarrazins mescreanz en a une grant partie sorprise,
                    par quoi la sainte loi Jesu Crist ne puet estre co[l]tivé.</p>
                    <lb/>
                </div2>
                <div2 xml:id="d001c117">
                    <head>
                        <title>1.123</title>
                        <abbr>123</abbr>
                    </head>
                    <p xml:id="d001l540" n="">De Europe.</p>
                    <lb/>
                    <p xml:id="d001l541" n="1" rend="1">Europe est une partie de la terre qui est devisee de cele de Aise la ou est li estroit
                    des Bras Saint Jorge et es parties de Costantinople et de Grece; et s'en vient vers
                    septentrion par toute la terre de ça la mer jusques en Espaigne, sus la [m]er Occeane.</p>
                    <p xml:id="d001l542" n="2" rend="2">En ceste partie de la terre est Rome, qui est le chief de toute crestienté. Et por
                    ce dira li contes tot avant de Ytalie, c'est le païs en quoi Rome siet, qui a vers
                    midi la [grant] mer encoste, et devers septentrion bat la mer de Venise, qui est apelee
                    la mer Adriane por la cité de A[d]ri[e], qui [fu] fond[e]e dedenz la mer; et son mileu
                    est es chans de la cité de Reate.</p>
                    <p xml:id="d001l543" n="3" rend="3">Et sachiez que Ytalie fu jadis apelee Grece la grant, quant les grezois la tenoient;
                    et est finee vers soloil couchant au joug des montaignes qui sont vers Provence et
                    vers France et vers Alemaigne, ou il a une grant terre entre les autres, qui a .§{ii}.
                    fonteines. De l'une devers Lomberdie naist un fluve molt grant, qui s'en paisse par
                    Lomberdie et reçoit en soi .§{xxx}. fluves, et s'en entre en la mer Adriane pres de
                    la cité de Rav[e]nne, et ce est Po, que les gres apelent Erid[ai]ne, mes en latin
                    est il apelez Padus.</p>
                    <p xml:id="d001l544" n="4" rend="4">De l'autre [f]ontaine devers France ist Rosne, qui s'en vet d'autre part vers Bergoigne
                    et par Provence, tant qu'il s'en entre en la grant mer de Provence, si roidement que
                    il enporte les nes dedenz la mer: bien .§{v}. leues et plus e[s]t eue douce ausi [com
                    envers terre], et por ce dient que il est un des .§{iii}. greignor fluves de E[ur]ope.</p>
                    <p xml:id="d001l545" n="5" rend="5">En Ytalie a maintes provinces, dont Tosquane est la premiere, ou Rome est tout avant;
                    et parmi Rome cort Toyvre, et s'en entre en la grant mer. Et sachiez que li apostoilles
                    de Rome a desoz lui .§{vi}. evesques qui sont chardinals, cel de Ostie et Albain et
                    de Portes et de Savine et de Tosculain et de Penestrin. Ces furent bones citez ancienement,
                    mes Rome les a sozmisses a sa seignorie: eles sont totes enqui pres. Et dedenz la
                    cité de Rome a .§{xlvi}. yglises, ou il a .§{xxviii}. prestres et .§{xviii}. diaques
                    qui toz sont chardinals de Rome.</p>
                    <p xml:id="d001l546" n="6" rend="6">Aprés ce sont .§{xxi}. evesqués, senz Pisse qui a archevesque et a .§{iii}. evesques
                    de soz lui. Et sachiez que li derrenier evesquee de Tosquane est cel de Lune, qui
                    marchist as jenués.</p>
                    <p xml:id="d001l547" n="7" rend="7">Outre Rome est la terre de Campaigne, ou est la citez de A[n]aigne et de G[ai]te,
                    et .§{vii}. autres evesqués. Aprés est la terre de A[b]ru[z], ou il a .§{vii}. evesqu[i]és.
                    Aprés est le duché de Y[s]polite, ou est la citez de A[ssi]se et Reate et .§{vii}.
                    autres evesqués. Aprés est la Marche de Ancone, ou est la citez de Asculi et Orbins,
                    et .§{xi}. autres evesqués. Aprés est la terre de Labor, ou est la citez de Bonivent
                    et Salerne et maintes granz terres, ou il a .§{vii}. arcevesqués et .§{li}. evesqués.</p>
                    <p xml:id="d001l548" n="8" rend="8">Aprés est le regne de Puille, ou est la citez de Outrant, sus le senestre corne de
                    Ytalie; et sachiez que en Puille a .§{viii}. archeveschiés et .§{xxx}. eveschiez.
                    Aprés est Calabre, ou est le archeveschié de Cosenz et .§{ii}. autres archevesquiez
                    et .§{xvi}. evesquiez.</p>
                    <p xml:id="d001l549" n="9" rend="9">Aprés est l'isle de Secile, entre la mer Adriane et la nostre, ou est le archevesquié
                    de Palerme et cel de Mesine et de Mont Roial, et .§{ix}. evesquiez; et si i est mont
                    [Gi]bel, qui tozjors giete feu par .§{ii}. boches, et neporquant il i a noif desus
                    tozjors. Et si i est la fonteine de Ar[eth]use. Et sachiez que entre Secile et Ytalie
                    si a un petit braz de mer enmi, qui est apelez Far de Meschine; por quoi li plusor
                    dient que Secile n'est pas en Ytalie, ainz est un païs par soi. Et en la mer de Secile
                    siet l'isle de Bulcam, qui est de nature de feu. Et toute la terre de Secile [n'est
                    que .§{iiim}. estages, et estages sont en grezois ce que nos apelons] milliers [et]
                    que les françois apellent liues, mes il ne sont mie paroil.</p>
                    <p xml:id="d001l550" n="10" rend="10">Encor est en Ytalie la terre de Romaigna sor la mer Adriane, ou est la citez de Arime
                    et Ravene et Ymole et .§{x}. autres evesquiez. Aprés i est Lomberdie, ou est Boloigne
                    la grasse et .§{iii}. autres citez, et le archevesquié de Milan, qui dure jusques
                    a la mer de Jenue, et la citez de Saone et de Albigne, et puis jusques a la terre
                    de Feraire, ou [il] a .§{xviii}. evesquiez.</p>
                    <p xml:id="d001l551" n="11" rend="11">Aprés est la Marche de Trivisi, qui est en le patriarché d[e] Aquile[e], ou il a .§{xviii}.
                    evesquiez qui touchent les parties de Alemaigne et de Jare et de Dalmace sus la mer.</p>
                    <p xml:id="d001l552" n="12" rend="12">Encor est en Ytalie le arcevesquié de Jenue ou tout .§{iii}. evesquiez, et puis est
                    l'isle de Sardaigne et Corsique, ou il a .§{iii}. archevesquiez et .§{xv}. evesquiez.</p>
                    <p xml:id="d001l553" n="13" rend="13">La ou Ytalie finist a la mer de Venise si est la terre de Istre d'autre part la mer,
                    ou est le archevesquié de Jadre et .§{ii}. autre archevesquiez et .§{xviii}. evesquiez.
                    Aprés ce est la terre d'Esclavonie, ou il a .§{ii}. arcevesquiez et .§{xiii}. evesquiez.
                    Aprés i est la terre de Ongrie, ou il a .§{ii}. archevesquiez et .§{x}. evesquiez.
                    Aprés i est la terre as polains, ou il a .§{iiii}. archevesquiez ou tout .§{viii}.
                    evesquiez. Mes de ce ne dira plus li contes, ainz retornera a sa matire, la ou il
                    laissa Secile a la fin de Ytalie.</p>
                    <p xml:id="d001l554" n="14" rend="14">Outre Secile est, dedenz Europe, la terre de Grece, qui comence as monz [S]era[u]mes
                    et define sus [E]lespo[nis]; la est la terre de Thesaile, ou Jule Cesar se combati
                    contre Pompee, et Macedoine, en quoi est la citez de Athenes et mont Olimpe, qui tozjors
                    reluit et est plus haut que cest air en quoi les oisiaus volent, selonc ce que les
                    anciens dient, qui i monterent aucune foiz par soutileté.</p>
                    <p xml:id="d001l555" n="15" rend="15">Puis est la terre de Trace, ou les barbarins sont, et Romanie et Costantinople. Et
                    sachiez que en la fin de Trace vers septentrion cort la D[a]noie, c'est le grant flum
                    de Alemaigne. Puis est dedenz la nostre mer l'isle de [C]re[t]e, ou li rois [Cr]es
                    regna premierement, selonc ce que li contes dit ça arriers au [c]atalo[ug]ue des rois
                    de Grece; puis est Calist[os] et l'isle Ci[cl]ade, qui est apelee Ortige, ou les gre[ce]s
                    couturnis furent premierement trovees. Puis est l'isle de [E]bua et Minoia et [N]axon
                    et Mello et Carpate et Le[m]no, ou est mont Athos qui est plus haut que les nues.</p>
                    <p xml:id="d001l556" n="16" rend="16">A ce puet home bien entendre que en Grece a .§{vii[i]}. païs: le premier est Dalmace
                    vers occident, le secont est [E]p[y]rus, la tierce est [E]lados, la quarte Tessaille,
                    la quinte Macedoine, la sesime Achaie, et .§{ii}. en mer ce sont Creta et [C]i[c]lades.
                    Et si a en Grece .§{v}. diversitez de l[an]gage[s].</p>
                    <p xml:id="d001l557" n="17" rend="17">De ci comence une autre partie de Europe, sus [E]le[s]po[ns], c'est un leu ou la mer
                    qui depart Aise et Europe: [n']a plus de large que .§{vii}. estaiges, ou li rois [Se]rses
                    fist un pont de nes ou il passa. Puis se eslargist la mer desmesureement, mes ce n'est
                    guaires, car poi outre devient il si estoit que ce n'est que .§{vc}. pas, et ce est
                    apele [B]of[r]e de [T]r[a]ce, par o[u] Daire le grant roi porta la grant habondance.
                    Et sachiez que la D[a]noie est un flum qui est apelez Ysdre, qui naist as granz monz
                    de Alemaigne en occident vers Lomberdie, et reço[i]t [.lx.] fluves, trestoz si granz
                    que n[e]s [i] pue[en]t aler; tant que il se despart en .§{vii}. et s'en entre en mer
                    vers orient, dont les .§{iiii}. i entrent si roi[d]ement que ses eues mantienent sa
                    douçor bien .§{xx}. liues, que il ne sont mellés a l'eue de la mer.</p>
                    <p xml:id="d001l558" n="18" rend="18">Outre ce leu a l'entree de orient est la terre de S[c]ite; desouz est mont Rife[t]
                    et l'Iperborer, ou les oisiaus grifes naissent. Mes il est prové par les saiges que
                    la terre de S[c]ite est en Aise, selonc ce que li contes devise ci devant, ja soit
                    ce que les isles de S[c]ite qui sont de ça la D[a]noie [sont] .§{lxxm}. pas loins
                    dou B[o]iffre de Trace, ou est la mer congelee et perescheuse que les plusors apelent
                    la mer Morte.</p>
                    <p xml:id="d001l559" n="19" rend="19">Aprés la terre de Scite est Alemaigne, [qui commence es montaignes] de Seune sus la
                    D[a]noie et dure jusques au Rim: c'est un fluve qui departoit jadis Alemaigne et France,
                    mes ores dure jusques en Loherene. Et sachiez que en Alemaigne est le archevesquié
                    [de] Magance et de Trieves et .§{vii}. autres arcevesquiez et bien .§{liiii}. evesquiez,
                    jusques [a] Mez et Verdum, es contrees de Loheregne.</p>
                    <p xml:id="d001l560" n="20" rend="20">Aprés Alemaigne outre le Rim est France, que jadis fu apelee Gale; en quoi est premierement
                    B[o]rgoigne, qui comence es montaignes entre Alemaigne et Lomberdie au flum dou Rosne
                    en le arcevesquié de [T]ar[e]nta[s]ne et de B[e]sen[ç]on et de [V]ien[n]e et de Ombrom,
                    ou il a .§{xvi}. evesquiez.</p>
                    <p xml:id="d001l561" n="21" rend="21">Puis comence la droite France a la cité de Lion sor la Rosne, et dure jusques en Flandres
                    a la mer d'Englaterre, et en Picardie et en Normandie et a la petite Bertaigne et
                    Anjo et en Poito, jusques a Bordel et au fluve de la Gironde, jusques au Poi de Nostre
                    Dame, ou il a .§{vii}. arcevesquiez et bien .§{li}. evesquiez. Aprés est Provence
                    jusques a la mer, ou est le arcevesquiez de Ais et de Arle, ou [tout] .§{xii}. evesquiez.
                    [D'autre part est Guascoingne, ou il a .§{i}. arcevesquié et .§{x}. evesquiés; et
                    marchist a l'arceveschié] de Narbone, ou est la contree de T[o]lo[z]e et Montpoillier
                    et autres .§{ix}. evesquiez.</p>
                    <p xml:id="d001l562" n="22" rend="22">Aprés ceste terre comence le païs d'Espaigne, qui dure par toute la terre dou roi
                    d'Arragon et dou roi de Navare et dou roi de Portigal et de Castelle, jusques a la
                    mer Occeane, ou est la citez de Tolete et Compostelle, ou gist le cors monseignor
                    saint Jaque. Et sachiez que il a en Espaigne .§{iiii}. archevesquiez et .§{xxxvii}.
                    evesquiez de crestiens, sens les sarrazins qui [y] sont encore.</p>
                    <p xml:id="d001l563" n="23" rend="23">E[n]qui est la fins de la terre, selonc ce que les anciens genz proverent; et meesmement
                    le tesmoigne la terre de Calpe et de Albina, ou Hercules ficha ses colombes quant
                    vainqui toute la terre, ou leu ou la nostre mer ist de la mer Occeane et s'en vient
                    parmi ces .§{ii}. monz, ou sont ces .§{ii}. isles Gades et les colombes Hercules,
                    en tel maniere que il laisse les m[o]r[s] et toute la terre de Aufrique a dextre,
                    Espaigne et tote Europe a senestre, ou il n'a pas .§{viiim}. pas de large et .§{xvm}.
                    de lonc, et ne fine jusques es parties de Aise, et que il se conjont a la mer Occeane.</p>
                    <p xml:id="d001l564" n="24" rend="24">D'autre part la terre de France vers septentrion bat la mer Occeane et por ce i fu
                    jadis la fins des terres habitees, jusques a tant que les genz crurent et moltiplierent
                    et qu'il passerent en une isle qui est en mer, et a de lonc .§{viiic}.m. pas, ce est
                    la grant Bertaigne, qui ore est Angleterre dite, en quoi est le arcevesquié de Cantorbier
                    et cel d'Ebrui[c] et .§{xviii}. evesquiez.</p>
                    <p xml:id="d001l565" n="25" rend="25">Aprés est I[r]lande ou est le archevesquié d'Armachie et de D[uv]elin[e] et de Casselles
                    et de Tuem, et .§{xxxvi}. evesquiez. Aprés i est Escoce, ou il a .§{viiii}. evesquiez.
                    Aprés i est la terre de Norbe, ou il a un archevesquié et .§{x}. evesquiez. Et sachiés
                    que en la plus grant partie de totes cestes isles, et especiaument en I[r]lande, n'a
                    nulles serpenz; et por ce dient les paissanz que, ou l'en portast des pierres ou de
                    la terre de I[r]lande, nul serpent n'i porroit demorer.</p>
                    <p xml:id="d001l566" n="26" rend="26">Ces et maintes autres terres et isles sont outre Bertaigne et outre la terre de Norve,
                    mes l'isle de Tille est la derraine, qui est si durement en parfont de septentrion
                    que en esté, quant li soloil entre au signal de Cancre, a tres granz jors, la nuit
                    i est si petite que ele semble autresi come nient et en yver, quant le soleil entre
                    en Capricorne, a la tres grant nuit; le jor i est si tres petite qu'il n'a nulle espace
                    entre la levee et la couchee [dou soleil]. Et [outre Thilen] est la mer congelee et
                    tenant, ou il n'a nul devisement ne conjongement de levee ne de couchee, selonc ce
                    que li contes dist la ou il traita dou cours dou soleil. Encor est l'isle d'Eb[ri]des,
                    ou les homes qui la habitent n'ont nul ble, mes il vivent de poissons et de lait.
                    Encor i sont les isles Orcades, ou nulles genz [n']abitent. Mes ci se taist li contes
                    a parler de Europe, qui define en Espaigne, et dira de la tierce partie, ce est Aufrique.</p>
                    <lb/>
                </div2>
                <div2 xml:id="d001c118">
                    <head>
                        <title>1.124</title>
                        <abbr>124</abbr>
                    </head>
                    <p xml:id="d001l567" n="">De Aufrique.</p>
                    <lb/>
                    <p xml:id="d001l568" n="1" rend="1">De Espaigne est le trespas en Libe, une terre de Aufrique ou est la region de Mauritane,
                    c'est la [terre] de mours. Et sont .§{iii}. Mauritanes: une ou fu la citez de Sitim,
                    l'autre ou fu Cesa[ire, la tierce est ou est la c]ité de Tingi. E[n] Mauritaine fenist
                    l'aute mer de Egipte et comence cele de Libe, ou il a trop fiere mervoille: que la
                    mer i est d'assez plus haute que la terre, et si se tient dedenz ses marges en tel
                    maniere que ele ne decort ne chiet sor la terre. En cel païs est A[th]lan[s] le mont
                    enmi les [harenes], [qui est plus haut que] nues, et dure jusques a la mer Occeane.
                    Puis i est Numide, la t[er]re [as] numidiens.</p>
                    <p xml:id="d001l569" n="2" rend="2">Et sachiez que tote Aufrique commence sor la mer Occeane es colombes Hercules, et
                    de qui s'en retorne vers Tunis et vers Bugee et vers la cité de Septis, tout contre
                    Sardaigne, jusqu'a la terre qui siet contre Sesile. De ci se devise en .§{ii}. parties,
                    une qui est apelee la terre Chane, et l'autre qui s'en vet [outre l'ille de Crete,
                    jusques es parties de Egypte; et s'en vet] entre les .§{ii}. sirtes [d]es terre, ou
                    l'en ne pot aler en nulle maniere por les floz de mer qui ores croissent, ores descroissent
                    si perilleussement que nes auroit nul povoir, por la diversitez des floz que ne vie[ne]nt
                    pas ordeneement, mes sens certaineté.</p>
                    <p xml:id="d001l570" n="3" rend="3">En ceste maniere dure toute la partie de Aufrique entre l'Egipte et la mer [d']Espaigne,
                    touzjors encoste la nostre mer. Mes par derriere vers midi sont les desers de Ethiope
                    sus la mer Occeane, et le fluve de Tygre qui engendre [Ny]lum, qui devise la terre
                    de Aufrique et cele de Ethiope, ou les ethiopiens habitent. Et sachiez que toute la
                    terre qui garde vers midi est sanz fonteines et nue de eues, et povre terre; mes devers
                    midi est ele grasse et planteurose de toz biens.</p>
                    <p xml:id="d001l571" n="4" rend="4">Dedenz les parties de Aufrique sont contees les .§{ii}. cirtes, de quoi li contes
                    fist mencion desou[r]e, et l'isle de Mene, ou est le flum Leteu, de cui les ancienes
                    estoires dient que c'est le flum de infer, et que les armes qui en boivent perdent
                    la remembrance des choses alees, en tel maniere que eles n'en ont plus memoire quant
                    eles rentrent as autres cors, selonc la opinion as mescreanz. La sont les genz de
                    [N]amazonia et Trogodete et les genz des Amanz, qui font les maisons de se[l]. Puis
                    [est] Gartemans, une ville ou l'en trove une merveillouse fonteine: les eues sont
                    de jors si tres froides que nus ne puet soffrir, et de nuit sont tres chaudes, et
                    c'est par une meesme v[e]ine.</p>
                    <p xml:id="d001l572" n="5" rend="5">Encores i est la terre de Ethiope et des monz A[th]alanz, [ou] sont [les genz] noir
                    come moure, et por ce sont il apelez mours, por la prochaneté dou soloil. Et sachiez
                    que la gent de Ethiope et de Garemanz ne sevent que mariaige soit, ainz ont entr'iaus
                    femes comunes a touz; et por ce avient que nus [n']i conoist pere, se mere non, por
                    quoi il sont apelez la moins noble gent dou monde. Et sachiez que en Ethiope est [sor
                    la mer envers midi en] un grant t[ertre] qui giete grant planté de feu ardant tozjors
                    sens estaindre. Outre ces genz sont les tres granz desers, ou nulles genz ne repairent,
                    jusques en Arrabe.</p>
                    <p xml:id="d001l573" n="6" rend="6">Or avez oi coment li contes devise briefment et apertement les regions de la terre,
                    et coment ele est environee de la grant mer qui est apelee Occeane, ja soit ce que
                    son non se change et mue en plusors leus selonc les nons dou païs ou il bat: car premierement
                    la ou il bat a la terre de Arrabe est apelee la mer de Arrabe, [et puis la mer de
                    Perse] et puis la mer de Inde, et puis la mer de Ir[c]a[in]e et de Caspe, et puis
                    la mer de Scite et d'Alemaigne, et puis la mer de Galle, ce est la mer d'Angleterre,
                    et puis la mer de At[hl]an[s] et de Libe et de Egypte.</p>
                    <p xml:id="d001l574" n="7" rend="7">Et sachiez que es parties de Inde cest mer croist et descroist merveilloussement,
                    et fait grandismes floz, ou por ce que la force dou chaut le sostient en haut autresi
                    come pendanz, ou por ce que en cel païs a grant habondance de fluns et de fonteines.</p>
                    <p xml:id="d001l575" n="8" rend="8">Et sor ce doutent les saiges, por quoi ce est que la mer Occeane fait cel flot, et
                    mande les, et puis le retrait grant piece, et puis le retrait .§{ii}. foiz entre jor
                    et nuit sens definer. Les uns dient que le monde a arme, a ce que il est faiz des
                    .§{iiii}. elemenz, et por ce covient que il ait esperit. Et dient que cil esperit
                    a ses voies ou parfont de la mer, par ont il espire ausi come l'ome [espire par les
                    narilles; et quant il] espire hors et enz, il fait les eues de mer aler sus et revenir
                    arrieres, selonc ce que son espirement vient enz et hors.</p>
                    <p xml:id="d001l576" n="9" rend="9">Mes les astromiens dient que ce n'est se por la lune non, a ce que l'en voit les floz
                    croistre et apetisier selonc la croissance et descroissance de la lune, de .§{vii}.
                    en .§{vii}. jors que la lune fait ses .§{iiii}. voutes en .§{xxviii}. jors par les
                    .§{iiii}. qua[rt]ie[r]s de son cercle de cui li contes a dit.</p>
                    <lb/>
                </div2>
                <div2 xml:id="d001c119">
                    <head>
                        <title>1.125</title>
                        <abbr>125</abbr>
                    </head>
                    <p xml:id="d001l577" n="">Coment l'en doit eslire terre gaaignable.</p>
                    <lb/>
                    <p xml:id="d001l578" n="1" rend="1">Et puis que nostre contes a devisé la terre selonc ses habitacions, viaut un poi dire
                    de la terre meesmes, selonc ce que ele est gaaignable, car ce est la chose por quoi
                    les vies des genz sont mantenues. Et por ce n'est il mie se bien non a mostrer quels
                    chans l'en doit eslire et en quel maniere.</p>
                    <p xml:id="d001l579" n="2" rend="2">Palades dit que l'en doit garder .§{iiii}. choses, c'est l'air, l'eue, et la terre
                    et maistrie, dont les .§{iii}. sont par nature et l'une est en volenté et en povoir.
                    Par nature est que nos devons garder le air que il soit sain et net et douz, et que
                    l'eue soit bone et legiere, et la terre planteu[s]e et bien seanz.</p>
                    <p xml:id="d001l580" n="3" rend="3">Et orez raison coment: le sein air puet estre coneu en ceste maniere, que li leus
                    ne soit es parfondes valees, et que il soit pur, sens tenebrouses nues, que les genz
                    qui habitent soient bien se[in]es de lor c[o]rs et clers et aperz, et que la veue
                    et l'oïe et la voiz d'iaus soient bien cleres et purefiees.</p>
                    <p xml:id="d001l581" n="4" rend="4">La bonté de l'eue pues tu aparçoivre, se ele ne naist de palus ou de mal estanc ou
                    de leu de soufre ou de covre; et que sa color soit luissanz, et son savor ou li odor
                    ne soient vicious, et que il ni ait nul limon dedenz, et soit en yver chaude et en
                    esté froide.</p>
                    <p xml:id="d001l582" n="5" rend="5">Et la naissance de son cors soit vers orient, un poi declinant vers septentrion, et
                    bien corranz et isnel sus petites pierres ou sus belle areine, ou a moins sus crete
                    bien monde, qui ait sa color roige ou noire; car ce est signes que cele eue soit bien
                    soutil [et] legiere, qui tost eschaufe au feu et au soleil, et tost refroide quant
                    ele en est esloignee par sa legereté, qui la fait bien movant de l'une qualité en
                    l'autre, a ce qu'il n'i a nulle chose [t]e[rr]estre. Mes sor toutes manieres d'eues
                    est cele qui novellement est coillie de pluie, se ele est bien monde et misse en cisterne
                    bien lavee netement, sen[z] toutes ordures, por ce que ele a moins de mosture que
                    les autres, et est un poi stitique, non mie tant que ele nuisse au stomac, ainz le
                    conforte.</p>
                    <p xml:id="d001l583" n="6" rend="6">Aprés ceste est l'eue dou flum loins de ville, qui soit bien clere et corranz sor
                    sablon ou sor pierres; mes sor pierres est meillor por le hurter des pierres, qui
                    fait plus deliee; et cele qui cort sor net sablon est meillor que eue vieille en cisterne,
                    qui prent males fumees de la terre por trop manoir dedenz. Et toz fluves et ruissiaus
                    qui corrent devers soloil levant sont meillor que devers septentrion.</p>
                    <p xml:id="d001l584" n="7" rend="7">Et sachiez que eue est nuissanz au piz, et [a]s [n]er[f]s et [a] l'estomac, et engendre
                    dolor au ventre, et fait estroit piz, por ce s'en doivent garder toz ciaus qui ont
                    froide comp[l]exion; mes molt se doit garder de eue salse et [n]i[tre]use, car ele
                    eschaufe et seche et empire le cors dedenz. Eue de mer est fort sause et tranchant
                    et pongnant, et por ce mondefie le ventre de fleume grosse et vi[s]couse.</p>
                    <p xml:id="d001l585" n="8" rend="8">Et generaument toutes eues sont froides et moistes, et por ce ne donent a cors d'ome
                    norrissement ne nulle croissance, se ele ne est composte d'autre chose. Et sa bonté
                    povons nos aparcoivre as genz que [i habitent et qui en boivent useement], se il ont
                    la boche dedenz seine et pure, et bone teste ou toutes les veines dou polmon; et que
                    il n'aient [dolours ou] enfleure[s] au cors dedenz et la veissie nete et sens vice.</p>
                    <p xml:id="d001l586" n="9" rend="9">Terre dois tu conoistre se ele est blanche ou nue, et que ne soit de magre sablon
                    sens compaingnie de terre, et que ne soit coverte de poudre clere ou de poudre doré,
                    ne coverte de pierres, et que ele [ne] soit ne oliginouse ou plaine de hareine, ne
                    ne soit en obscure valee trop pendan[t]; mes soit grasse ausi come noire, et qui [soit]
                    bien soffianz a covr[ir] toutes semences et racines. Et ce qui i naist ne soit pas
                    boçu ne retort, ne sens propre jus. Mes doit engendrer des herbes, qui senefient bon
                    froment.</p>
                    <p xml:id="d001l587" n="10" rend="10">Et en some doit home guarder que la terre soit douce et grasse, car de color ne puet
                    il gaires chaloir. Se tu viauz prover se ele est grasse, tu prendras une poingnee
                    de terre et la moilleras bien d'eue douce; et puis se ele est glutinouse et tenant,
                    sachiez que ele est grasse. Et d'autre part tu feras une petite fosse, et puis la
                    rampliras de la terre meesmes que tu en au[ra]s ostee: se il i a de remanant, sachiez
                    que la terre est grasse, et se ele fa[u]t la terre est magre; et se il n'i a remanant
                    ne faute la terre est moiene entre [.ii.]. Et quant tu voudras savoir de terre douce,
                    tu en metras un pichot en un poth avec eue douce et puis l'assaieras [a] ta langue.</p>
                    <p xml:id="d001l588" n="11" rend="11">Le leu de ton champ ne doit estre si plain que il face estanc ne si pendant que il
                    decorre, ne si tres hauz que il reçoive tout chauz et toutes tempestes; mes il doit
                    tenir le mileu, en tele maniere que il soit profitable et bien estant. Et se il est
                    en froide terre, tu dois eslire tels chans qui soient encontre orient ou encontre
                    midi, senz terre qui contretiegne les rais dou soleil; et se ce est en chaut païs,
                    il est bon que ton champ soit encontre septentrion.</p>
                    <lb/>
                </div2>
                <div2 xml:id="d001c120">
                    <head>
                        <title>1.126</title>
                        <abbr>126</abbr>
                    </head>
                    <p xml:id="d001l589" n="">Coment l'en doit maisoner et en quel leu.</p>
                    <lb/>
                    <p xml:id="d001l590" n="1" rend="1">Et por ce que les genz maisonent sovent [et] volentiers sor bone terre, voudra li
                    maistre enseignier coment l'en doit fere. Et tout avant doit chascuns garder que son
                    edefiement ne trespasse outre la digneté ne outre la richesce de lui, ou il a grant
                    peril, selonc ce que li contes devisera ç[a] devant au livre des .§{iiii}. vertus,
                    au chapistre de richesce; et por ce ne dira il plus de cele matire. Ainz dit li maistres
                    que li sires doit premierement esguarder la nature de l'eue que il doit user, et conoistre
                    sa nature; car l'en doit eschiver males eues et palus et estanc, meesmement se il
                    sont encontre occident ou contre midi, ou se il ont en costume de sechier en esté,
                    por ce que il font pestilance et engendrent mauvais animaus.</p>
                    <p xml:id="d001l591" n="2" rend="2">Et le front de ta maison doit estre contre midi, en tel maniere que le premier angle
                    soit contre le soleil de printens, et l'autre part vers soleil couchant; doit la maison
                    un poi decliner vers le soleil de yver, dont il avient que cele maisons a tozjors
                    la chalor dou soleil en yver et [n]e le [s]ent en esté.</p>
                    <p xml:id="d001l592" n="3" rend="3">Et tout le marrien de ton edefiement soit tailliez en novembre, au moins jusques a
                    la lune novelle, en tel maniere que toute la mousture s'en isse, qui est [es] voines.
                    Et sachiez que toz marriens que l'e[n] taille devers midi sont meillors, ja soit ce
                    que vers septentrion soient il plus haut, mes il devienent vici[é] plus legierement.</p>
                    <p xml:id="d001l593" n="4" rend="4">Et la cha[u]z soit de pierre blance et dure, ou roge, ou tib[u]rtine, ou d'espoignes,
                    ou a[u] moins chenues, ou a la fin noires, qui pis valent. Mes arene de mer met trop
                    [a] s[e]chier; et por ce garde que ton edefiement ne soit pas fait tout ensemble,
                    car ce seroit poine perdue; et si doivent estre premiers baignees de eue douce, que
                    il en oste l'amertume de la mer.</p>
                    <p xml:id="d001l594" n="5" rend="5">Ton celier doit estre contre septentrion, froide et oscur et loins de bains et de
                    estable et de four et de cisternes et d'e[i]ues, et de toutes choses qui ont fier
                    odor. Le gre[nie]r desir cele partie meesmes, a ce que ele soit loins de fiens et
                    de toute moustor. [Li] leu d'oille soit devers midi et soit bien garni por le froit.</p>
                    <p xml:id="d001l595" n="6" rend="6">Le estable de chevax et de boes garde vers midi, et ait aucune fenestre por alumer
                    devers septentrion, en tel maniere que tu [la] puisses en yver [clore] por la froidure
                    eschiver, et en esté ovrir por [re]froid[ie]r. Et si doit l'estable estre pendanz
                    por decorre toz humors, que il ne nuissent as piez des bestes.</p>
                    <lb/>
                </div2>
                <div2 xml:id="d001c121">
                    <head>
                        <title>1.127</title>
                        <abbr>127</abbr>
                    </head>
                    <p xml:id="d001l596" n="">Coment l'en doit fere puis et fonteines.</p>
                    <lb/>
                    <p xml:id="d001l597" n="1" rend="1">Et se il fust chose que il n'eust eue entor ton manoir, tu la dois querre en ceste
                    maniere: le matin devant que le soleil lieve en aost, tu demoras encontre orient,
                    le menton sor terre, et regarde tout droit la ou tu verras lever l'air crespe, autresi
                    come une nue deliee en semblanse d'espandre rosees; car [c]e est signes d'eue qui
                    est reposte so[z] terre, se ce n'est leu ou il ait a costume d'avoir lac ou estanc
                    ou autre moustor, selonc [ce] que demostre le jonc et les sauz sauvaiges et toz arbres
                    qui de moustor naissent.</p>
                    <p xml:id="d001l598" n="2" rend="2">Et quant tu averas veu cel signe, tu dois cheveillier la terre .§{iii}. piez de large
                    et .§{v}. de haut; et quant li soleil est couchiez, tu dois metre dedenz un vaissel
                    de covre ou de plo[nc] qui soit o[in]s dedenz, et puis covrir la fosse et estoper
                    de busche et de terre, et au matin oster: se le vaissel sue dedenz et i a goutes d'eues
                    [ne doute ja] que ci aura bon puis.</p>
                    <p xml:id="d001l599" n="3" rend="3">Encores se tu mez dedenz la fosse un pot de terre seche, non mie cuit, se il i a voine
                    d'eue il sera fondu au mautin. Encore se tu i mez une toison de lane et tu la trueves
                    l'andemain baignee, ou une lucerne se au matin soit estainte, sachiez qu'il i a eue
                    a planté, et por ce dois tu chevillier ton puis. Mes es piez des monz de septentrion
                    habondent eues a grant foisson, et sont plus sanes.</p>
                    <p xml:id="d001l600" n="4" rend="4">Et por ce que terre engendre sovent soufre et alum et teus choses perilleuses, doit
                    l'ome qui fait le puis avoir entor soi une lucerne ardant; car si ele dure sens estaindre
                    c'est bon signe, mes se ele ne dure et amortist sovent ce est signe dou peril ou li
                    chevilliers porroit devier tost et legier.</p>
                    <p xml:id="d001l601" n="5" rend="5">La bonté de l'eue dois tu assaier en ceste maniere: tu la metras en un vaissel de
                    covre bien net, et ele ne engendre aucune male teche, c'est bon; encore quant ele
                    est cuite en un petit pot de covre, que ele ne face arene ne limon; encore se ele
                    cuist tost le legum et est tres luissanz et pure, sens nue et sens toutes ordures.</p>
                    <lb/>
                </div2>
                <div2 xml:id="d001c122">
                    <head>
                        <title>1.128</title>
                        <abbr>128</abbr>
                    </head>
                    <p xml:id="d001l602" n="">Coment l'en doit faire cisternes.</p>
                    <lb/>
                    <p xml:id="d001l603" n="1" rend="1">Mes [se] li leus est en tel part que l'en n'[i] puisse trover eue ne chevillier puis,
                    tu feras une cisterne qui ait plus de lonc que de lé, et soit bien pavee en haut,
                    et enointe sovent et menu de bon lart cuit. Et quant ele est bien ointe et [essue]e
                    longuement, l'eue soit misse dedenz, et anguilles et poissons de flum avec, qui per
                    son noer facent movoir l'eue de leenz.</p>
                    <p xml:id="d001l604" n="2" rend="2">Et se l'eue s'en ist d'aucune part, tu prendras de bone poiz liquide, et autant de
                    bon lart ou de s[u]if, et le feras cuire ensemble, tant que il escument; lors l'en
                    osteras et quant il sera refroidés, tu metras de bone cha[u]z menuement et le melleras,
                    et puis le metras en leu don l'eue s'en ist.</p>
                    <lb/>
                </div2>
                <div2 xml:id="d001c123">
                    <head>
                        <title>1.129</title>
                        <abbr>129</abbr>
                    </head>
                    <p xml:id="d001l605" n="">Coment home doit gar[ni]r sa maison.</p>
                    <lb/>
                    <p xml:id="d001l606" n="1" rend="1">Et quant ta maison est acomplie et garnie de ses edifices selonc l'estat dou leu et
                    dou tens, tu dois fere chambres et cheminees la ou li chans de la maison te mostrera
                    que miauz soit. Et si penseras de molin et de four et de viver et de colombier et
                    de estable a berbiz et [a] porciaus et [a] gelines et a chapons et a oies et anes,
                    que tu esliras selonc ce que li maistres dira ça avant au chapistre de la nature des
                    animaus.</p>
                    <p xml:id="d001l607" n="2" rend="2">Mes en maison[er] covient porveoir se li tens et li leus est en guerre ou en pas,
                    ou se ce est dedenz la ville ou loins de genz; car les ytaliens, qui sovent guerroient
                    entre aus, se deli[t]ent en f[ai]re tors et autres maisons de pierre; et se [c']est
                    hors de ville, il font fossez et paliz et murs et tornelles et ponz et portes coleices;
                    et sont garni de mangoniaus et de pier[r]es et de seetes et de totes choses qui beseignent
                    a guerre, por defendre et por ofendre, et por la vie des homes enz et hors mantenir.</p>
                    <p xml:id="d001l608" n="3" rend="3">Mes les françois font maisons granz et plenieres et peintes et chambre lees, por avoir
                    joie et delit senz guerre et sens noisse; et por ce sevent il miauz faire praels et
                    vergiers, et pomiers en toz ses habitacles, car ce est une chose qui molt vaut a delit
                    d'ome.</p>
                    <p xml:id="d001l609" n="4" rend="4">Et si doit li sires avoir granz mastins por la garde de ses berbiz, et petiz chenez
                    por la garde de sa maison, et levriers et brachez et oisiaus por vener, quant il se
                    viaut en ce solacier. Et toute la maison soit garnie de hernois qui sont beseignables,
                    et en cusine et partout, selonc ce que au seignor auffiert.</p>
                    <p xml:id="d001l610" n="5" rend="5">Et la mesnee soit bien enseignee et ordenee a ce que il doivent fere chascuns a son
                    office dedenz et dehors, en tel maniere que li sires soit frains et maistres de toz,
                    et que il voie sovent coment vet la chose de son ostel, si que il puisse demener sa
                    vie honestement selonc son estat, a la maniere que li maistres enseigne ça avant ou
                    livre de vertus.</p>
                    <p xml:id="d001l611" n="6" rend="6">Mes coment li sires doit garder son prou en laborer terres et vignes et en planter
                    arbres, et en semer et en cuillir, et en guarder son ble, et la toison de ses ouailles
                    et le[t] [et] fromaiges, et en norrir polains et chevax, et en croistre son moble
                    et son chatel, li maistres n'en dira noient plus que dit en a; car les uns le tendroient
                    a desdaig, et les autres diroient que ce est avarice. Et por ce laisse il ceste matire
                    et torne a son conte, ce est a deviser la nature des animaus et premierement des poissons,
                    qui premierement furent fait selonc l'ordre des .§{vi}. jors.</p>
                    <lb/>
                </div2>
                <div2 xml:id="d001c124">
                    <head>
                        <title>1.130</title>
                        <abbr>130</abbr>
                    </head>
                    <p xml:id="d001l612" n="">Ci comence de la nature des animaus et premierement des poissons.</p>
                    <lb/>
                    <p xml:id="d001l613" n="1" rend="1">Poissons sont sens nombre, ja soit ce que Pli[ni]us en conte .§{[c]}. et .§{xliiii}.
                    nons. Et sont de diverses manieres: les uns vivent en eue soulement, les autres conversent
                    en terre et en eue et vivent en chascun, les autres couvent oefs et les boutent enmi
                    l'eue, et l'eue les reçoit et les fait engendrer et lor done vie et norrissement,
                    et les autres engendrent fiz vivanz, ce sont balenes et cete et dalfin et mainz autres.
                    Et quant il le voient n[ez], il le gardent diligenment entor son tendre aage en tel
                    maniere que, se il aparçoivent aucun mauva[i]s aguait, la mere ovre sa boche e trait
                    son fiz dedenz son cors, la ou il avoit esté conceuz, et puis le giete hors quant
                    ele viaut, sens peril.</p>
                    <p xml:id="d001l614" n="2" rend="2">Et sachiez que poissons ne s[e]vent avoutire, ce est a dire que une maniere ne se
                    joint a l'autre charnelment, selonc ce que li asnes fait avec une farise ou cheval
                    avec une asnese. Ne ne puet vivre sens eue, ne esloingnier soi de sa lignee. Et si
                    ont denz forz et aguz, et desouz et desoure, por mantenir sa viande contre les cours
                    de l'eue; dont li un mangent herbes et petites vermines et les autres majuent des
                    autres poissons, et ce est par une tel nature que tozjors les maindres sont viandes
                    des greignors, et ensi li un vit de l'autre.</p>
                    <p xml:id="d001l615" n="3" rend="3">Bal[en]es sont de fiere grandor et gietent l'eue plus en haut que nulle maniere de
                    poissons; et son masle est li muslier, dont ele conçoit.</p>
                    <p xml:id="d001l616" n="4" rend="4">Serre est un poissons qui a une creste a maniere de serre dont il brise les nes par
                    desouz et ses eles sont si granz que l'en en fait voilles, et vet bien .§{v}. ou .§{vi}.
                    liues contre la nef; mes a la fin que ele ne puet plus souffrir, chiet au parfont
                    de la mer.</p>
                    <p xml:id="d001l617" n="5" rend="5">Por sont une maniere de poissons qui chevillent la terre soz les eues por querre sa
                    viande, ausi come nos porciaus, car lor boche est [antor gorge], et en tel part que
                    il ne porroit sa viande cuillir se le bec ne fust fichiez dedenz terre.</p>
                    <p xml:id="d001l618" n="6" rend="6">Gla[iv]e est un poison qui a le bec autresi come une espee, dont il pertuise les nes
                    et les fait fonder.</p>
                    <p xml:id="d001l619" n="7" rend="7">Escorpion est apelez por ce [que] il laidist les mains de l'ome qui le prent; de cui
                    dient les plusors que se tu coillies .§{x}. [cancres] d'une herbe qui a nom ozimi,
                    que toz les escorpions qui sont enqui aprés s'assembleroient as [cancres].</p>
                    <p xml:id="d001l620" n="8" rend="8">Anguille est nee de limon, et por ce avient que qui plus l'estraint plus fuit; de
                    cui dient les anciens que qui bovroit dou vin en quoi l'anguille fust noie n'auroit
                    plus talent de boivre vin.</p>
                    <p xml:id="d001l621" n="9" rend="9">Murene est apelee por ce que ele se plie en mainz cercles; de cui les pescheors dient
                    que toz murenes sont femeles et que ele conçoit de serpent; et por ce la clament il
                    au flaut, en guise de la vois au serpent, et ele vient et est prise. Et sa vie ne
                    est que en la coe, car qui la fiert sor le chief ou sor le dos ele ne mort mie; mes
                    des cols de la coe define mantenant.</p>
                    <p xml:id="d001l622" n="10" rend="10">Echinus est un petit poisson de mer; mes il est si saiges que il aparçoit davant la
                    tempeste, et mantenant prent une piere et porte la avec soi, autresi come une ancre,
                    por mantenir soi contre la force des tempestes; por ce [s'en prannent] sovent garde
                    les mariners.</p>
                    <lb/>
                </div2>
                <div2 xml:id="d001c125">
                    <head>
                        <title>1.131</title>
                        <abbr>131</abbr>
                    </head>
                    <p xml:id="d001l623" n="">Ci dit dou corcoril et de la calcatrix.</p>
                    <lb/>
                    <p xml:id="d001l624" n="1" rend="1">Corcoril est un animaus de .§{iiii}. piez et de jaune color, qui naist en fluve de
                    Nile, ce est le flum qui arose la terre d'Egypte, selonc ce que li contes a devisé
                    ça arriers, la ou il parole de cele terre. Il est granz plus de .§{xx}. piez, et armez
                    de granz denz et de grandismes ongles; et son cuer est si dur qu'il ne sentira ja
                    cop de piere. Le jor habite en terre et [la nuit se repose dedenz le fleuves; et son
                    oef ne fait se en terre] non, en tel leu que le fluve ne puisse pervenir. Et sachiez
                    qu'il n'a point de langue; et si est li animaus au monde sens plus qui mueve la messelle
                    desore et cele desoz maint ferme; et se il vaint l'ome, il se mangue en plorant.</p>
                    <p xml:id="d001l625" n="2" rend="2">Or avient que quant un oisel qui a nom strofil[o]s viaut avoir charoigne por mangier,
                    il boute la bouche dou corcoril et li grate tout bellement, tant que il ovre tote
                    la gorge por le delit dou grater; lors vient un autre poisson qui a nom ydre, c'est
                    calcatrix, et li entre dedenz le cors et s'en is[t] d'autre part brissant son coste
                    en tel maniere qu'il [l']occist.</p>
                    <p xml:id="d001l626" n="3" rend="3">Neis le delfin meesmes, qui ont autresi une sie sor le dos, quant il li voient s'en
                    entrent desus et le fierent enmi le ventre, et le font devier mantenant.</p>
                    <p xml:id="d001l627" n="4" rend="4">Et sachiez que calcatrix, ja soit ce que ele naist en eue et vit dedenz le Nil, il
                    n'est mie poissons, ainz est serpent d'eue; car il occist home que il puet ferir,
                    se fiens de buef ne le guarist.</p>
                    <p xml:id="d001l628" n="5" rend="5">En icele terre habitent homes molt petis; mes il sont si hardis que il ossent contrester
                    au corcoril, car il est de tel nature que il chace ceaus qui fuient et si crient ceaus
                    qui se deffendent, dont il avient que il est pris [et d]onté[s]; il oblie tote fierté,
                    et devient si privez que li sires le chevauce et li fait fere ce que il viaut. Et
                    quant il est dedenz la fluve il ne voit guaires bien, mes en terre voit il mervoillousement;
                    et tot yver non manjue, ainz andure et soufre la faim toz les .§{iiii}. mois de yver.</p>
                    <lb/>
                </div2>
                <div2 xml:id="d001c126">
                    <head>
                        <title>1.132</title>
                        <abbr>132</abbr>
                    </head>
                    <p xml:id="d001l629" n="">De cete.</p>
                    <lb/>
                    <p xml:id="d001l630" n="1" rend="1">Cete est un grant poisson que les plusors apelent balene; c'est .§{i}. poisson si
                    grant come une terre, qui maintes foiz remaint en sec, que il ne puet aler la ou la
                    mer est haute. C'est le poisson qui reçut Jonam le prophete dedenz son ventre, selonc
                    ce que l'estoire dou Viel Testament nos raconte; qu'il cuidoit estre alez en infer
                    por la grandor dou leu ou il estoit.</p>
                    <p xml:id="d001l631" n="2" rend="2">Cest poisson eslieve son dos enmi haute mer, et tant demore en un leu que les venz
                    aportent le sablon et jostent sor lui, et que il i naissent arbres petiz et arbostiaus.
                    Por quoi les mariniers sont deceuz maintes foiz, la ou il cuident que ce soit une
                    isle ou il descendent et fichent paliz et font feu; mes quant le poisson sent la chalor,
                    il ne puet soffrir si s'en fuit dedenz la mer et fait fondre tout quant qui est sor
                    lui.</p>
                    <lb/>
                </div2>
                <div2 xml:id="d001c127">
                    <head>
                        <title>1.133</title>
                        <abbr>133</abbr>
                    </head>
                    <p xml:id="d001l632" n="">De coquille.</p>
                    <lb/>
                    <p xml:id="d001l633" n="1" rend="1">Coquille est un poissons de mer enclos en charsoiz come une escavris, et est toute
                    raonde; mes ele l'ovre et clot quant ele viaut, et son manoir est au fon[t] de la
                    mer.</p>
                    <p xml:id="d001l634" n="2" rend="2">Mes ele vient le matin en haut et le soir reçoit la rosee dedenz soi. Par les raiz
                    dou soleil qui fi[e]rent sor le coquille sont auques endurcis les goutes de la rosee,
                    chascune partiement, selonc ce qu'eles cheirent; non pas en tel maniere que eles soient
                    pierres, tant come eles sont en mer.</p>
                    <p xml:id="d001l635" n="3" rend="3">Mes l'en oste de mer et ovre les et en trait hors les goutes endurees, et mantenant
                    devienent pierres blances petites et preciouses que l'en apele perles ou margarites.
                    Et sachiez que [se] la rosee est pure et nete et par matin, les perles seront blanches
                    et luissanz, autrement nenil; et nulle n'est greignor de mi polce.</p>
                    <p xml:id="d001l636" n="4" rend="4">Une autre coquille est en mer qui a nom morique, et li plusor l'apellent oistre, por
                    ce que quant ele est taillie environ lui il en issent larmes, de quoi l'en taint les
                    porpres; et cele tainture est de son charcois.</p>
                    <p xml:id="d001l637" n="5" rend="5">Une autre coquille est que l'en apele cancre, por ce que il a jambes et est raonde;
                    il est henemis a oistre, car il mangue sa char par merveillox engin, et orez coment:
                    il porte une petite pierre et ensit l'oistre, tant que ele ovre son charcois; lors
                    vient li cancre et giete la pierre dedenz en tel maniere que ele n'a povoir de reclore,
                    et en ceste maniere se paist.</p>
                    <lb/>
                </div2>
                <div2 xml:id="d001c128">
                    <head>
                        <title>1.134</title>
                        <abbr>134</abbr>
                    </head>
                    <p xml:id="d001l638" n="">De dalfin et de sa nature.</p>
                    <lb/>
                    <p xml:id="d001l639" n="1" rend="1">Dalfin est un grant poisson de mer qui ensit les voies des homes; et est la plus isnele
                    chose qui soit en mer, car il trespasse la mer d'outre en outre autresi come il volast,
                    mes ne vet legierement soul a soul, ainz vont plusors ensemble. Et par eaus aparçoivent
                    les mariniers la tempeste qui doit venir, quant il voient les dalfins fuir permi la
                    mer et trabocher soi en foiant, autresi come la foudre les chaçast.</p>
                    <p xml:id="d001l640" n="2" rend="2">Et sachiez que dalfin engendrent fiz, non pas oefs, et les portent .§{x}. mois; et
                    les garde et norrist de son lait, et quant ses fiz sont en sa joenece il les acoille
                    dedenz sa gorge por miauz garder les. Et vivent .§{xxx}. anz, selonc ce que genz dient
                    qui l'ont assaié a[s] coes, que il lor taillent. Et sa boche n'est pas la ou les autres
                    poissons l'ont, ainz est aprés le ventre contre la nature; et nulle beste d'eue ne
                    muet langue se le dalfin non solement.</p>
                    <p xml:id="d001l641" n="3" rend="3">Et son esperit ne puet il atraire tant come il est desoz l'eue, se il ne vient en
                    haut en l'air, et sa voiz est semblable d'ome plorant.</p>
                    <p xml:id="d001l642" n="4" rend="4">En printens en vont plusors en la mer de Ponto, ou il norrissent ses fiz por la planté
                    des eues douces; et lor entree est a dextre et lor issue a senestre, por ce que il
                    ne voient guaires bien dou senestre oil, mes dou destre voient il apertement.</p>
                    <p xml:id="d001l643" n="5" rend="5">Et sachiez que au fluve dou Nil sont une maniere de dalfins qui ont sor le dos une
                    eschine autel con une sie, dont il occient le corcotrix.</p>
                    <p xml:id="d001l644" n="6" rend="6">Et si trovons en les ancienes estoires que .§{i}. enfant de Champaigne norri un delfin
                    de pain longuement, et le fist si privé que il le chevaçoit; et en la fin se laissa
                    morir le dalfin quant il aparçut la mort de l'enfant.</p>
                    <p xml:id="d001l645" n="7" rend="7">Un autre en ot en Jace de Babyloine, qui tant ama un enfant que, aprés ce que il ot
                    joie avec lui et le garz s'en foi, il le voloit ensivre; si se remest sor le sablon
                    ou il fu pris. Ces et maintes autres mervoilles sont veues de ceste beste, por l'amor
                    que il porte as homes.</p>
                    <lb/>
                </div2>
                <div2 xml:id="d001c129">
                    <head>
                        <title>1.135</title>
                        <abbr>135</abbr>
                    </head>
                    <p xml:id="d001l646" n="">Ci dit de apotaine et de sa nature.</p>
                    <lb/>
                    <p xml:id="d001l647" n="1" rend="1">Apotaine est un poisson qui est apellez cheval fl[uvi]el, por ce que il naist ou fluve
                    dou Nil; et son dos et ses crins et sa voiz est come de chevals. Ses ongles sont fendues
                    come de buef et danz come sengler et la coe retorte, [et mangue] ble[s] [de champ]
                    ou il vet a recolons por les aguaiz des homes.</p>
                    <p xml:id="d001l648" n="2" rend="2">Quant manjue trop et il aparçoit que il est enfonduz par son mangier, il s'en vet
                    par sor les cannes novelement taillies, tant que li sanc s'en ist par les piez a grant
                    foison; et par tel maistrie il guarist de sa maladie.</p>
                    <lb/>
                </div2>
                <div2 xml:id="d001c130">
                    <head>
                        <title>1.136</title>
                        <abbr>136</abbr>
                    </head>
                    <p xml:id="d001l649" n="">Ci dit de serenes.</p>
                    <lb/>
                    <p xml:id="d001l650" n="1" rend="1">Serenes, selonc ce que dient les auctors, sont trois qui avoient semblance de feme
                    des le chief jusques as cuises, mes de cel leu en aval avoient semblance de poisson,
                    et avoient eles et ongles. Dont la premiere chantoit merveillousement de sa boche,
                    l'autre de flaut et de canon, la tierce de citole; qui par lor tres douz chant fasoient
                    perir les nonsachanz qui par la mer aloient.</p>
                    <p xml:id="d001l651" n="2" rend="2">Mes, selonc la verité, les serenes furent .§{iii}. meretrix qui decevoient toz les
                    trespassanz et les metoient en povreté. Et dit l'estoire que eles avoient eles et
                    ongles, por senefiance de l'amor qui vole et fiert, et conversoient en eue, por ce
                    que luxure est faite de moustor.</p>
                    <p xml:id="d001l652" n="3" rend="3">Et a la verité dire, il a en Arrabe une maniere de blanz serpenz que l'en apele serenes,
                    qui corrent si merveilleusement que li plusor dient que il volent; et lor venin est
                    si tres cruel que se il mordent aucun home, il le covient devier ainces que il sente
                    nulle dolor.</p>
                    <p xml:id="d001l653" n="4" rend="4">Mes des diversitez des poissons ne de lor nature ne dira ores li contes plus que dit
                    en a, ainz dira des autres animaus qui sont en terre et premierement des serpenz,
                    por ce que il sont plus resemblables as poissons de maintes proprietez.</p>
                    <lb/>
                </div2>
                <div2 xml:id="d001c131">
                    <head>
                        <title>1.137</title>
                        <abbr>137</abbr>
                    </head>
                    <p xml:id="d001l654" n="">Ci parole de serpenz.</p>
                    <lb/>
                    <p xml:id="d001l655" n="1" rend="1">Serpenz son[t] de maintes generacions; et tant come il sont de diverses manieres sont
                    de diverses natures. Mes generaument toz serpenz sont de froide nature, ne [ne] fierent
                    se il ne eschaufent. Et por ce nuit le venin d'iaus plus de jor que de nuit; car de
                    nuit se refroident il en soi tout coiement par la froidure de la rosee, et tout yver
                    se gi[s]sent en lor niz et en esté s'en issent.</p>
                    <p xml:id="d001l656" n="2" rend="2">Et toz venin sont froit, et por ce avient que l'ome, quant il en est feruz, a paor
                    tot avant; car l'[ani]me, qui est chaut et de nature de feu, fuit la froidure dou
                    venin. Et il est apelez venin por ce que il entre dedenz [les] veines; et n'a pooir
                    de mal fere se il ne touche le sanc de l'ome: et lors, quant le venin se eschaufe
                    et art dedenz, mantenant occist l'ome.</p>
                    <p xml:id="d001l657" n="3" rend="3">Les natures des serpenz sont iteles: quant enveillissent et ses iauz sont plains de
                    tenebres, il geune longuement et se garde de mengier tant que il s'esmagrist, et sa
                    pel est large et pleniere en son dos; lors s'entre par fine force entre les estrois
                    de .§{ii}. pierres tant que il se despoille [de] sa vieille eschaille, et devient
                    joenes et fresc[he] et bien veant. Mes il use fenoil a mangier por avoir clere veue,
                    et quant il viaut boivre il laisse son venin en aucun leu repostement.</p>
                    <p xml:id="d001l658" n="4" rend="4">Et crient home nu; et se il manjue le crachet de l'ome jeune, il muert. Et sa vie
                    est au chief, en tel maniere que se la teste eschape avec .§{ii}. doiz solement de
                    son cors, il vit, ne ja por ce ne muert; et c'est la chose por quoi il met tout son
                    cors en peril por defendre la teste.</p>
                    <p xml:id="d001l659" n="5" rend="5">Toz serpenz ont corte veue, et non gardent en travers se poi non; car ses iauz ne
                    sont pas ou front devant, ainz sont encost dedenz les oreilles, et por ce ont il plus
                    preste l'oie que la veue. Il moine la langue plus tost que nulle chose vivant, et
                    por ce cuident maintes genz que il ait .§{iii}. langues, mes ce n'est que une.</p>
                    <p xml:id="d001l660" n="6" rend="6">Et son cors est si moustes que neis la voie par ont il vet dessegne par sa moistor.
                    Et por ce que serpenz ont ses coste en leu de jambes, et l'esquames en leu des ongles,
                    avient il que se il est feruz en aucune partie de la gorge, a la fin dou ventre, il
                    pert cele force en tel maniere que il ne puet corre si come il soloit.</p>
                    <lb/>
                </div2>
                <div2 xml:id="d001c132">
                    <head>
                        <title>1.138</title>
                        <abbr>138</abbr>
                    </head>
                    <p xml:id="d001l661" n="">Ci dit de aspide.</p>
                    <lb/>
                    <p xml:id="d001l662" n="1" rend="1">Aspide est une maniere de veninous serpenz qui occist home de ses denz, ja soit ce
                    que il sont de plusors manieres, et chascun a une proprieté de mal fere: car ce[l]
                    qui est apelez aspide fait morir de soif l'ome qu'il a mordu; et l'autre qui a nom
                    prialis le fait tant dormir que il muert; et le tierz qui est apelez emoroi le fait
                    fondre tot son sanc jusques a la mort; cel qui a nom pr[e]stre vet tozjors boche overte,
                    et quant il estraint nului a ses denz, il enfle tant que il devie, et mantenant porrist
                    si malement que c'est d[y]abl[i]e.</p>
                    <p xml:id="d001l663" n="2" rend="2">Et sachiez que aspide porte en sa teste li tres luissanz et la preciouse piere que
                    l'en dit carboncle; et qua[n]t li enchantieres qui li viaut oster la pierre dit ses
                    paroles, mantenant que la fiere beste s'en aparçoit, fiche l'une de ses oreilles dedenz
                    terre et l'autre clot de sa coe, en tel maniere que ele devient sorde et non oianz
                    des paroles conjuranz.</p>
                    <lb/>
                </div2>
                <div2 xml:id="d001c133">
                    <head>
                        <title>1.139</title>
                        <abbr>139</abbr>
                    </head>
                    <p xml:id="d001l664" n="">Ci dit de anfimenie.</p>
                    <lb/>
                    <p xml:id="d001l665" n="1" rend="1">Anfemenie est une maniere de serpenz qui a .§{ii}. testes, une en son leu et l'autre
                    en la coe, et de chascune part puet ele mordre; et cort isnelement, et ses iauz sont
                    luissanz come chandoille. Et sachiez que c'est le serpent au monde sens plus qui maint
                    a la froidure, et tozjors vet devant les autres come cheveitains et guierres.</p>
                    <lb/>
                </div2>
                <div2 xml:id="d001c134">
                    <head>
                        <title>1.140</title>
                        <abbr>140</abbr>
                    </head>
                    <p xml:id="d001l666" n="">Ci parole de basalisque.</p>
                    <lb/>
                    <p xml:id="d001l667" n="1" rend="1">Basilique est [li] rois de serpenz. Et est si tres plain de venin que il en reluist
                    tot par dehors; neis le veoir et le f[lai]ri[ers] de lui porte venin et loins et pres,
                    por quoi il corrumpe l'air, et si estaint les arbres; et ce est que de son odor occist
                    il les oisiaus volanz, et de son veoir tue les homes quant il les voit; ja soit ce
                    que les ancienes dient que il ne nuit pas a celui qui vet primes le basilique que
                    il a lui. Et sa grandor est de [mi] piez, et a blanches taches et creste come coc;
                    et vet contremont la moitié devant et l'autre moitié come autre serpent.</p>
                    <p xml:id="d001l668" n="2" rend="2">Et encor soit il fier, les belotes l'occient: c'est une beste [plus] longue que soriz
                    et est blanche desoz le cors. Et sachiez que Alixandres le trova et fist fere granz
                    ampoules de voire, ou home[s] entr[oient] dedenz qui veoient le basilique, mes il
                    ne veoit ceaus qui le[s] oci[oien]t a trait de seetes; et par tel engin en fu delivré
                    il et son ost.</p>
                    <lb/>
                </div2>
                <div2 xml:id="d001c135">
                    <head>
                        <title>1.141</title>
                        <abbr>141</abbr>
                    </head>
                    <p xml:id="d001l669" n="">Ci dit de dragon.</p>
                    <lb/>
                    <p xml:id="d001l670" n="1" rend="1">Dragon est li tres granz serpenz de toz, neis une de plus granz beste dou monde, qui
                    habite en Inde et en Ethiope, ou il a tozjors grant esté. Et quant il [i]st de sa
                    espelonche il cort parmi l'air, si roidement et par si grant aïr que li air reluit
                    aprés lui autresi come feu ardant.</p>
                    <p xml:id="d001l671" n="2" rend="2">Et cil a une creste et boche petite ou il a pertuis ouverz, par ont il trait la langue
                    et son esperit; et sa force n'est pas en la boche [mais en la coe], dont il nuit par
                    batre plus que par navre[r]; ou il a si grant force que nus, coment que il soit grant
                    ou fort, se le dragon le estraint de sa coe, que il en eschape sens mort; neis le
                    oliphant meesmes en covient il morir a ce que il ont entriaus mortel haine, selonc
                    ce que li maistres dira ça avant au conte de l'oliphant.</p>
                    <lb/>
                </div2>
                <div2 xml:id="d001c136">
                    <head>
                        <title>1.142</title>
                        <abbr>142</abbr>
                    </head>
                    <p xml:id="d001l672" n="">Ci parole de s[c]italis.</p>
                    <lb/>
                    <p xml:id="d001l673" n="1" rend="1">Scitalis est un serpent qui vet molt lentement. Mes il est si bien techiez de divers
                    color clers et luissanz que les genz le resguardent volentiers tant que il les aproche,
                    et por la paor de lui les detient et les sorprent. Et sachiez que il est de si chaude
                    nature que neis en yver despoille il sa pel por le chaut.</p>
                    <lb/>
                </div2>
                <div2 xml:id="d001c137">
                    <head>
                        <title>1.143</title>
                        <abbr>143</abbr>
                    </head>
                    <p xml:id="d001l674" n="">Ci dit de vipre.</p>
                    <lb/>
                    <p xml:id="d001l675" n="1" rend="1">Vipre est une maniere de serpenz de si fiere nature que, quant le masle se couche
                    avec sa femele, il met son chief dedenz la gorge de la femele; et quant ele sent le
                    delit de la luxure, ele estraint les denz et tranche le chief a son cors. Et quant
                    les fiz ont vie et que il en veulent issir hors, il derompent et brissent a fine force
                    le cors sa mere et vont hors, en tel maniere que son pere et sa mere murent par eaus.
                    De cest serpent dit saint Ambrois que ele est la tres cruels chose dou monde et plus
                    sens pitié et plaine de malice.</p>
                    <p xml:id="d001l676" n="2" rend="2">Et sachiez que cist serpent quant il a talent de luxure, s'en vet as eues ou la morene
                    repaire et l'apelle de sa voiz en semblance de flaut, et ele vient a lui mantenant;
                    et par itel engin est ele sovent prise per les pescheors, selonc ce que li contes
                    devise ça arriers au chapistre des poissons.</p>
                    <lb/>
                </div2>
                <div2 xml:id="d001c138">
                    <head>
                        <title>1.144</title>
                        <abbr>144</abbr>
                    </head>
                    <p xml:id="d001l677" n="">De lisarde.</p>
                    <lb/>
                    <p xml:id="d001l678" n="1" rend="1">Lisarde est de .§{iii}. manieres: une grant et une petite, et une autre qui eschaufe
                    en esté et prent homes as denz malement. Mes quant la petite lisarde enveillist, ele
                    s'en entre parmi un estroit pertuis d'une paroi contre le soleil, et despoille la
                    nue de ses iauz et toute sa veillesce.</p>
                    <p xml:id="d001l679" n="2" rend="2">Salemandre est resemblable a petite lisarde de vaire color, et son venin est tres
                    fort sor les autres; car les autres fierent une soule chose, mes ceste en fiert plusors
                    ensemble; car se ele monte sor un pomier, ele [en]venime toutes les pomes dou pomier
                    et occist toz cels qui en mangent; et se ele chiet en un puis, la force de son venin
                    occist toz ciaus qui en boivent. Et sachiez que salemandre vit enmi les flambes dou
                    feu sens dolor et sens damaige de son cors, neis ele estaint le feu par sa nature.</p>
                    <p xml:id="d001l680" n="3" rend="3">Mes ci se taist li maistres a conter plus de serpenz et de lor nature, et des vermines,
                    coment il sont de diverses manieres et coment il naissent en terre et en eue et en
                    air et en char et en fuelles et en fust et en dras [et en homes] et en autres bestes
                    vivanz, enz et hors, sens assemblement de femelle [et de malles], ja soit ce que il
                    naissent de oef aucune foiz. N'en devise[ra] ores plus li contes, car ce seroit une
                    longue matire sens grant profit, et ensivra son conte et parlera des autres animaus.</p>
                    <lb/>
                </div2>
                <div2 xml:id="d001c139">
                    <head>
                        <title>1.145</title>
                        <abbr>145</abbr>
                    </head>
                    <p xml:id="d001l681" n="">Ci dit de aigle.</p>
                    <lb/>
                    <p xml:id="d001l682" n="1" rend="1">Aigle est li miauz v[e]anz oisel dou monde; et vole si en haut que ele ne pert pas
                    [a] le veue des homes, [mais] il voit si clerement que neis les petites bestes conoist
                    ele en terre et les poissons es eues, et les prent en son descendre.</p>
                    <p xml:id="d001l683" n="2" rend="2">Et sa nature est de garder contre le soleil si forment que ses iauz ne remue goute;
                    et por ce quant le aigle a ses fiz et les tient a ses ongles droit contre les rais
                    dou soleil, et cil qui esgarde justement sens croler est r[e]tenus et norris si come
                    dignes, et cil qui les iauz remue est refusez et gietez dou ni come bastars.</p>
                    <p xml:id="d001l684" n="3" rend="3">Et ce n'est pas par cruauté de nature, mes par jugement de droiture, car l'aigle ne
                    le chace pas par son fiz, mes come autre estrange. Et sachiez que un vil oisel qui
                    est apelez fulica acomplist la fierté d[ou] roial oisel; car il reçoit celui entre
                    ses fiz et le norrist come son fiz.</p>
                    <p xml:id="d001l685" n="4" rend="4">Et sachiez que aigle vive longuement por ce que ele renovelle et despoille sa veillesce.
                    Et dient les plusors que ele vole en si haut leu vers la chalor dou soloil que [ses]
                    plumes ardent avec tote l'oscurté de ses iauz; lors se laisse chaoir en aucune fonteine
                    ou ele se baigne .§{iii}. foiz, et mantenant est joene come a son comencement.</p>
                    <p xml:id="d001l686" n="5" rend="5">Les autres dient que le bec de l'aigle croist et plie en son grant aage, en tel maniere
                    que ele ne puet mes prendre de ses bons oisels qui le mantenoient en vie et en joventé;
                    lors le fiert et les moine tant a roides pierres que le sorplus s'en oste, et son
                    bec vient plus gent et plus esmolu que devant, si que ele menjue et prent ce que li
                    plaist.</p>
                    <lb/>
                </div2>
                <div2 xml:id="d001c140">
                    <head>
                        <title>1.146</title>
                        <abbr>146</abbr>
                    </head>
                    <p xml:id="d001l687" n="">Ci dit de ostours.</p>
                    <lb/>
                    <p xml:id="d001l688" n="1" rend="1">Ostors est oisel de proie, si come sont faucons et esperviers et autres oisiaus que
                    l'en tient por son delit a prendre autres oisiaus; qui touz sont mout fiers contre
                    ses fiz, car mantenant que il les voit auques escreus, et qu'il ont aucun povoir de
                    voler, il ne les passent pas de lors en avant, ainz les chacent hors dou ni et les
                    constrangnent a porchacier sa viande en sa joventé; car il ne volent que lor fiz oblient
                    lor propre mestier de ses ancessors, ne que il apreignent a estre pereceus; et en
                    tel maniere il les entrelaissent a norir por metre a ravir.</p>
                    <p xml:id="d001l689" n="2" rend="2">Et sachiez que ostors sont de .§{iii}. manieres: petiz, grans et moians. Le petit
                    est moindre des autres, a loi de tresol, et est prouz et maniers, et tost volant,
                    et desirant de mangier, et legier en oiseler.</p>
                    <p xml:id="d001l690" n="3" rend="3">Le moien a les eles roges, piez cors, ongles petites et mauvaises, et les iauz gros
                    et oscurs, et est trop dur a fere le domesche; et por ce ne vaut guaires la premiere
                    annee, mes la tierce est bon et debonaires.</p>
                    <p xml:id="d001l691" n="4" rend="4">Le grant ostour est graindres de[s] autres, et plus gros et plus manier et meillor,
                    et [a] iauz biaus et clers et luissanz, et gros pi[és] et granz ongles et liez visaige;
                    et est hardiz, que par nul oisel ne s'[a]lentist, neis l'aigle ne li fait nulle paor.</p>
                    <p xml:id="d001l692" n="5" rend="5">Por ce dit li maistres que en eslire bon ostor l'en doit garder que il soit granz
                    et bien formez par tout; car a la verité dire, entre toz oisiaus chacieres les greignors
                    sont femelles, et les petiz, c'est a dire les tresolz, sont masles, et [sont] si chauz
                    por la masculinité que en eaus regne et si orgoilleus que a peines prenent autre chose,
                    se tant non come [il] veulent; mes la feme, qui est froide por le feminage qui en
                    lui est, [est] tozjors coveitouse et desirranz de prendre, por ce que froidure est
                    racine de toute covoitise.</p>
                    <p xml:id="d001l693" n="6" rend="6">Et ce est la nature por quoi les granz oiseaus veneors sont meillors, car n'ont desdeing
                    de prendre, ainz desirrent tozjors la proie plus et plus; en tel maniere que maintes
                    foiz quant il sont [f]or[s], en prenent aucun mal vice, ja soit ce que il le perdent
                    a la mue, ou il muent pennes et habit; mes le tresol prent a chascune mue aucune malice.</p>
                    <lb/>
                </div2>
                <div2 xml:id="d001c141">
                    <head>
                        <title>1.147</title>
                        <abbr>147</abbr>
                    </head>
                    <p xml:id="d001l694" n="">De toutes manieres de osturs.</p>
                    <lb/>
                    <p xml:id="d001l695" n="1" rend="1">E quant l'en trueve ostor grant, garde que il ait longue [te]ste et plate, a semblance
                    d'une aigle, et que sa chiere soit liee et un poi inclinee en[d]ementi[ers] que il
                    soit adobés; car puis doit estre son vout autresi come corrociez et pleins de ire.
                    Et ait le nés, ou les narilles sont, bien jannes, et le me[ie]n qui est environ entre
                    les sorcilz soit bien lonc, et li sorcil pendant. Et li oil soient hors et grant assez
                    par raison, et colorez bon[e]ment, car c'est signe que il soit fiz de ostor qui fu
                    mué plus de .§{iii}. foiz; dont il vit miauz et plus longuement quant il est engendrez
                    de vielz pere.</p>
                    <p xml:id="d001l696" n="2" rend="2">Son col doit estre lonc et serpentin et soutil, et le piz gros et reont come colomp;
                    le pa[nons], c'est les .§{ii}. pennes des eles, que les plusors apelent espoetes,
                    doivent estre serrees as eles briés, auques bien joignanz; pennes franchies et bien
                    tenanz, jambes grosses et janes et briés; piez granz et lez et overs, et lonc talon,
                    et tout artoil bien gros, non pas de char, mes de nerf avec les os; ongles grosses
                    et fort [et] dures, et l'artoil de mi lonc amesureement: ce est la maistrie a conoistre
                    bon ostor. Mes tant sachiez que cil qui ont longues jambes prenent plus legierement
                    et a peines faillent dou prendre, mes il ne tienent si bien ne si fort come [ceaus]
                    qui ont cortes jambes et briés, ja soit ce que il ne prenent si legierement come ceaus
                    qui les ont longues.</p>
                    <p xml:id="d001l697" n="3" rend="3">Et quant tu voudras savoir se il est sain ou malade en aucune part, tu le dois lever
                    sor la [sen]estre main et remirer diligenment haut et bas; et se il est gras et [c]haut,
                    et que il ne bate fort son bec [et] sa coe ne tiegne eslaisee, sachiez veraiement
                    que il est sain de son cors.</p>
                    <p xml:id="d001l698" n="4" rend="4">Et quant tu as ce fait, tornoie ton poign de soz ses piez, et garde se il revient
                    mantenant et demoure desore ferme et droit, que il ne s'afiche plus d'un pié que de
                    l'autre, car c'est signes que il soit fors et sains de ses piez. Et se il giete tost
                    et isnelement sa jambe contre le char, et quant il l'a prise il baisse b[i]en son
                    bec et la prent et trait de grant force, et destent le col et ferme ses piez et ses
                    tallons, tu puez bien dire que il soit seins de jambes et de cuisses sens faille.
                    Lors le trai[s] par les coutiaus de l'une des eles, et puis par l'autre, et se il
                    laisse tirier et les restraint en son leu tost et isnel, c'est senefiance de la santé
                    des eles.</p>
                    <p xml:id="d001l699" n="5" rend="5">Aprés ce garde se il esmautist bien et delivreement, selonc la quantité dou paist,
                    blanc ou noir, non pas entremellé, mes que l'un soit partiz des autres; ne que il
                    n'i ait sanc, ne mousture clere, ne pierre, ne vermes, ne nulle autre melleure; car
                    ce demostre que il soit bien seins dedenz le cors. Et se aprés mangier il ne[t]oie
                    son bec [et esmouche sovent et giete eiue par le nés, et tert son bec] ça et la, et
                    ne se tient ja en leu, sachiez que il est sain de son chief; meesmement se sor la
                    main ou sor le perche se peroint et atorne sa plume et demoure droit et manjue et
                    cuit sa viande bien et gent, lor est bien seins et haitiez de cors et de membres.</p>
                    <lb/>
                </div2>
                <div2 xml:id="d001c142">
                    <head>
                        <title>1.148</title>
                        <abbr>148</abbr>
                    </head>
                    <p xml:id="d001l700" n="">De toutes manieres de esparviers.</p>
                    <lb/>
                    <p xml:id="d001l701" n="1" rend="1">Esperviers doit estre esleus de tel maniere que il ait petite teste et les iauz for[a]ins,
                    joianz et tornanz legier sor la main, gros piz et bien overt, piez granz et blans
                    auques apers, jambes lees et fors, coe cloant et soutilete, et les eles longues jusques
                    au tiers tor de la coe, et li braier, c'est la plume de sor la coe, soit tachie ausi
                    come par mailles; car tel espervier doit estre bon par raison, meesmement se il a
                    les jambes autresi come rogineuses, et se il a u[n]e grossece enmi le moien artoil
                    destre, la ou la eschaille se part, car c'est signe de grandisme bonté.</p>
                    <p xml:id="d001l702" n="2" rend="2">Et sachiez tant d'espervier que cil qui a longue coe est coarz, mes il vole tost;
                    et cil qui a .§{xiii}. pennes en la coe est tozjors miaudres des autres et miauz volanz,
                    et plus tost consuit sa proie.</p>
                    <p xml:id="d001l703" n="3" rend="3">Mes qui viaut muer et avoir sai[n] son espervier, il doit tout yver guarder que il
                    ne [praigne pie ne] autre oisel qui li face mal; neis cil qui prent col[on]s en tor
                    [se navre] et brise et guaste legierement por le grant tor qu'il fait au devaller.</p>
                    <p xml:id="d001l704" n="4" rend="4">Et sachiez que toz oisiaus veneor sont de .§{iii}. manieres: nia[i]s, ramanz et grifaign.
                    Do[nt] nia[i]s est cel que l'en trait dou ni et norist l'en en son ostel de sa joventé,
                    et est plus hardis et plus covoiteus dou prendre, et crie sovent por la seurté [que
                    il a] des genz ou il a esté norris. Ramains est cel qui a ja volé et vené selonc sa
                    nature, mes il est poi pris en reonde arbre ou en autre leu par son engin. Grifains
                    est un oisel que l'en prent a l'entree de yver, et a les iauz roiges et vermiauz come
                    feu.</p>
                    <p xml:id="d001l705" n="5" rend="5">Et tant sachiez que se il avoit ja mangié sor glace, devant ce que il fust pris, a
                    peine puet estre [que il vive, car sa forcele ne puet estre] [delivree] dou froit;
                    mes se il fust en son povoir, il auroit tozjors chaudes viandes et fresches qui li
                    aideroient a cuire son paist. Et por ce avient il que li [n]iais n'aura [ja] si b[iaus]
                    iaus come le autre qui manjue chascune foiz novelle char, et gist hors en l'air et
                    fait quanque a li plaist; ne ne prent si bien sa proie, ja soit ce que il ait plus
                    de covoitise.</p>
                    <p xml:id="d001l706" n="6" rend="6">Et sachiez que oisel joene engendre filz roges ou grosses mailles et iauz descolorez
                    et hardiz, mes il n'a povoir de vivre a main d'ome plus de .§{v}. anz. Oisel vielz
                    engendre filz noirs [o] menue maille et iauz colorez, et sont meillor et de plus longue
                    vie.</p>
                    <lb/>
                </div2>
                <div2 xml:id="d001c143">
                    <head>
                        <title>1.149</title>
                        <abbr>149</abbr>
                    </head>
                    <p xml:id="d001l707" n="">Ci parole de faucons.</p>
                    <lb/>
                    <p xml:id="d001l708" n="1" rend="1">Faucons sont de .§{vi[i]}. lignees. Dont la premiere est faucon lanie[r], qui est
                    autresi come vilain entre les autres; et cest meesmes est devisé en .§{ii}. manieres,
                    dont li un qui a la teste petite ne vaut riens dou monde, l'autre qui a grant le chief
                    et le bec et eles longues et coe brief et piez aglantis est bon, ja soit ce que soit
                    dur a adober. Mes qui le fait muer .§{iii}. foiz il puet prendre toz oisiaus.</p>
                    <p xml:id="d001l709" n="2" rend="2">La seconde lignee est faucons que l'en apelle pelerins por ce que nus ne trueve son
                    ni, ainz est pris si come en pelerinage; et est molt legier a norrir et molt cortois
                    et vaillant et de bone maniere.</p>
                    <p xml:id="d001l710" n="3" rend="3">La tierce lignee est faucons monta[n]is: assez est coneus par toz leus [et puis qu'il
                    est privés, il ne s'enfuira jamais].</p>
                    <p xml:id="d001l711" n="4" rend="4">La quarte lignee est faucons gentils ou gruier, qui vaut miauz que les autres; mes
                    il n'a mestier a home sens cheval, car trop li covient ensivre. Et tant sachiez que
                    de ces .§{iii[i]}. lignees vos devez tozjors eslire cel qui a plus petit chief.</p>
                    <p xml:id="d001l712" n="5" rend="5">La quinte lignee est gerfal, qui sormonte toz oisiaus de son grant, et est fors, aspres,
                    fiers et engignox, et bieneurez en chacier et en prendre.</p>
                    <p xml:id="d001l713" n="6" rend="6">La sesime lignee est sorpoint; cest est molt grant et resemble aigle blanche, mes
                    des iauz et des eles et dou bec et d'orgoil est il semblables a gerfalle, ja soit
                    ce que je n'ai home trové qui le veist onques.</p>
                    <p xml:id="d001l714" n="7" rend="7">La septisme lignee est breton, que les plusors apellent rodio; ce est li rois et li
                    sires de toz oisiaus, car il n'est nul qui ose voler devant lui, ainz chiet toz estordiz,
                    en tel maniere que l'en le puet prendre come se il fust mort; neis l'aigle meesmes
                    por la paor de lui n'ose aparoir la ou il est.</p>
                    <p xml:id="d001l715" n="8" rend="8">Et en some toz faucons qui a les piez gros et le [gen]oil[s] noose autresi come seur[o]s,
                    et sauvaige regart et flameanz, et les iauz terribles, et les eles grosses par desus,
                    et les ongles noires, et longues pennes et bien aguzes et luissanz, est bon se il
                    a la teste par mesure, meesmement se il est bien espés par le piz.</p>
                    <lb/>
                </div2>
                <div2 xml:id="d001c144">
                    <head>
                        <title>1.150</title>
                        <abbr>150</abbr>
                    </head>
                    <p xml:id="d001l716" n="">Ci dit de toz esmer[i]llions.</p>
                    <lb/>
                    <p xml:id="d001l717" n="1" rend="1">Esmer[i]llions sont de .§{iii}. manieres: un qui a l'eschine grisse, et li autres
                    qui a l'eschine noire, et sont petit et fors rameneors. Li autres est graindres et
                    resemble faucon lenier blanchet, et est meillor de toz autres esmer[i]llons, et plus
                    tost devient privez; mes il lor avient une maladie, por quoi il se manjue toz les
                    piez, se l'en ne le fait demorer en tant de semence de lin ou de mil que li artoil
                    n'aparissent par dehors.</p>
                    <p xml:id="d001l718" n="2" rend="2">Mes ci se taist li contes a parler des oisiaus chaceor, et coment home les doit norrir
                    et enoiseler et enseigner a prendre proie as chans et a rivere, et coment l'en les
                    doit curer quant il ont aucune maladie, car ce n'apartient pas a cest livre; ainz
                    viaut ensivre la nature des autres animaus.</p>
                    <lb/>
                </div2>
                <div2 xml:id="d001c145">
                    <head>
                        <title>1.151</title>
                        <abbr>151</abbr>
                    </head>
                    <p xml:id="d001l719" n="">De alcion.</p>
                    <lb/>
                    <p xml:id="d001l720" n="1" rend="1">Alcion est un oisel de mer a cui Deu a doné grandisme grace, et orez coment. Il pose
                    ses oefs emprés la mer sus le sablon, et ce est au tens de yver quant les tempestes
                    et oribles fortunes suelent sordre par mi la mer; et acomplist la naissance ses filz
                    en .§{vii}. jors [et en .§{vii}.] autres les norrist; et ce sont .§{xiiii}. jors,
                    et sont de si haute vertus, selonc ce que les mariniers, qui maintes foiz l'ont esprové,
                    le tesmoingnent, que totes tempestes se departent et li air esclarcist et li tens
                    est douz et soef tant come les .§{xiiii}. jors durent.</p>
                    <lb/>
                </div2>
                <div2 xml:id="d001c146">
                    <head>
                        <title>1.152</title>
                        <abbr>152</abbr>
                    </head>
                    <p xml:id="d001l721" n="">De a[r]dea.</p>
                    <lb/>
                    <p xml:id="d001l722" n="1" rend="1">A[r]dea est un oisel que les plusor apellent tantalus ou airon; et ja soit ce que
                    il preigne en eue sa viande, toutes foiz fait il son ni en hauz arbres. Et sa nature
                    est tel que mantenant que il aparçoit que tempeste doie cheoir, ele vole en haut la
                    ou la tempeste n'a povoir de monter; et par lui conoissent maintes genz que tempeste
                    vient, quant il le voient monter contremont le ciel.</p>
                    <lb/>
                </div2>
                <div2 xml:id="d001c147">
                    <head>
                        <title>1.153</title>
                        <abbr>153</abbr>
                    </head>
                    <p xml:id="d001l723" n="">De anes et oies.</p>
                    <lb/>
                    <p xml:id="d001l724" n="1" rend="1">Anes et oies, de tant come eles sont plus blanches, et sont meillors et plus domesches;
                    car oies noires qui sont raies d'autre color sont estraites de champestres, et por
                    ce n'engendrent pas si legierement come les blanches. Et sachiez que anes et oies
                    ne porroient vivre sens herbe et sens eue; mes trop nuissent a terre gaaignable et
                    molt empirent toutes semences dou fiens; et le tens que eles s'entrecouchent charnelment
                    dure des le kal[end]es de mars jusques as tres granz jors de esté.</p>
                    <p xml:id="d001l725" n="2" rend="2">Et a la vois des oies puet l'en conoistre toutes les hores de la nuit et les vigiles.
                    Et il n'est nul animal au monde qui sente si bien home come eles font; et a lor cri
                    furent aparçeus les françois quant il voloient prendre le Capito[i]le de Rome, selonc
                    ce que l'estoire nos raconte.</p>
                    <lb/>
                </div2>
                <div2 xml:id="d001c148">
                    <head>
                        <title>1.154</title>
                        <abbr>154</abbr>
                    </head>
                    <p xml:id="d001l726" n="">Ci parole de bisenes.</p>
                    <lb/>
                    <p xml:id="d001l727" n="1" rend="1">Bisenes sont le mosches qui font le miel, qui naissent senz piez et sens eles, mes
                    il les recouvrent aprés sa naissance. Ces mosches guardent a grant diligence a lor
                    miel fere; et de la cire que eles acoillent de divers flors hedefient par merveillous
                    engin maisons et estages, dont chascune a son propre leu ou ele repaire tozjors sens
                    changier. Et si ont dux et rois, et font batailles, et fuient la fumee, et se affichent
                    por le son des pierres et des ty[m]bres et de teus choses qui font grant tumulte.</p>
                    <p xml:id="d001l728" n="2" rend="2">Et si dient cil qui esprové l'ont, que eles naissent de charoigne de buef, en ceste
                    maniere: que il batent molt et fort la char dou veel mort, et quant son sanc est porris
                    [si en naissent vermines, que puis] devien[en]t bisenes; autresi naissent [es]char[bot]
                    de cheval, et fusse de mul, et guespes de asnes.</p>
                    <p xml:id="d001l729" n="3" rend="3">Et tant sachiez que [en] trestoz animaus dou monde, solement les bisenes ont en toutes
                    lor lignees toutes choses comunes, a ce que toutes habitent dedenz une maison, et
                    issent dedenz la marche d'un païs; et l'euvre de chascune est comune as autres, et
                    la viande comune, et toz usaiges et fruiz et pomes sont comunes a toz. [Quoi] plus?
                    La generacions en est comunes et lor fiz comuns; car a ce que toutes sont chastes,
                    sens nulle corruption de [luxure, font elles] fiz [a gran planté]. Eles ordenent lor
                    pueple et mantien[en]t lor comun et lor bor[geseri]e.</p>
                    <p xml:id="d001l730" n="4" rend="4">Eles eslissent lor roi non mie par sort, ou il a plus de fortune que [de] droit jugement;
                    mes cel a cui nature done signe de noblesce, qui est greignor et plus biaus et de
                    meillor vie, est esleu rois et sires des autres. Et [ja] soit il rois et graindres,
                    il en est plus humbles et de grant pitié, [mais il n'use mie son anguillon en venjance
                    de nule chose]. Et neporquant se il en est roi, les autres sont toutes franches et
                    ont delivre seignorie; mes la bone volenté que nature lor don[e] les fait amables
                    et obeissanz a lor seignor, en tel maniere que [nule] n'ist de maison devant ce que
                    son roi [en i]sse et preigne la seignorie de voler en cele part ou li plaist.</p>
                    <p xml:id="d001l731" n="5" rend="5">Mes les noveles moschetes ne s'osent poser devant ce que son maistre soit assis la
                    ou il viaut, puis s'assient environ lui, et ensivent diligenment sa loi. Et quant
                    aucune d'iaus fait contre la loi son seignor, ele meesmes en fait la vengance de soi;
                    car ele oste et brise son aguillon, selonc ce que l[i] [p]er[sa]nz soloient fere;
                    car quant aucun brisoit la loi il n'atendoit le jugement le roi, ainz s'occioit il
                    meesmes por la venjance de son trespassement.</p>
                    <p xml:id="d001l732" n="6" rend="6">Et en some sachiez que les b[ise]nes aiment lor roi a si grant cuer et a tant de foi
                    que il cuident que bien soit a morir por lui garder et deffendre. Et tant come li
                    rois est avec eaus sains et haitiez, ne sevent muer foi ne sentence; mes quant il
                    est mort ou perdu, eles perdent foi et jugement, en tel maniere que [lor] perdent
                    et brissent lor miel et guastent ses habitacles.</p>
                    <p xml:id="d001l733" n="7" rend="7">Et sachiez que les offices sont entr'iaus departis, de quel chose chascune doit servir;
                    car les unes porchassent la viande, les autres guardent le miel et la cire et les
                    boches, et les autres consirrent le muement dou tens et les aleures des nues, les
                    autres atirent la cire des flors et les autres coillent la rosee par desoure les floretes,
                    qui puis devient miel colant et availlant per ses pertuis qui sont laienz.</p>
                    <p xml:id="d001l734" n="8" rend="8">Et ja soit ce que chascune s'efforce s[e]lonc son povoir a bien faire, por ce n'est
                    pas envie entr'eaus ne aucune haine; mes se aucuns lor fait mal, eles espandent une
                    mauvaise amertume dedenz le miel. Et volentiers se metent a la mort por venjance faire
                    de ceaus qui lor nuissent poi ni assez.</p>
                    <lb/>
                </div2>
                <div2 xml:id="d001c149">
                    <head>
                        <title>1.155</title>
                        <abbr>155</abbr>
                    </head>
                    <p xml:id="d001l735" n="">Ci dit de caladre.</p>
                    <lb/>
                    <p xml:id="d001l736" n="1" rend="1">Caladres est un oisel tot blanc et son polmon garist [des oscurtez] des iauz; de cui
                    la Bible comande que nus ne manjue pas.</p>
                    <p xml:id="d001l737" n="2" rend="2">Et sa nature est quant il voit home deshaitié qui doit morir de cele maladie, mantenant
                    estort sa face, et ne le resgarde point; mes cil qui ne doit morir remire il seurement
                    [sanz] son viaire remuer.</p>
                    <p xml:id="d001l738" n="3" rend="3">Et si dient les plusors que par son resgart reçoit il en soi toutes maladies, et les
                    porte en l'air amont la ou le feu est, ou il consome toutes maladies.</p>
                    <lb/>
                </div2>
                <div2 xml:id="d001c150">
                    <head>
                        <title>1.156</title>
                        <abbr>156</abbr>
                    </head>
                    <p xml:id="d001l739" n="">Ci dit de colomps.</p>
                    <lb/>
                    <p xml:id="d001l740" n="1" rend="1">Colomp sont de mainz colors et sont oisel domesches, et qui conversent entor les homes;
                    et si n'ont point d'amer, c'est dou venin que les autres animanus ont aprés le foie.
                    Et esmuevent luxure par baisier, et plorent en leu de chant, et font lor niz en pertuis
                    entre pierres ou aucun flum soit voisin. Et quant il perdent la veue par veillesce
                    ou par autres maladies, il la recovrent. Et vont grant turbe ensemble.</p>
                    <p xml:id="d001l741" n="2" rend="2">Et ceaus qui les ont en sa maison font une pointure de colomp, la plus belle qu'il
                    poent portraire, devant le ni des colomps, por ce qu'il engendrent filz a la semblance
                    de la peinture, que il voient devant eaus. Mes qui prent la l[i]an ou la hart de l'ome
                    pendu, et en giete devant touz les pertuis, sachiez veraiement que nus ne s'enfuira
                    jamas par son gré.</p>
                    <p xml:id="d001l742" n="3" rend="3">Et se l'en lor done comin a mangier sovent, ou [l']en oint les eles dou baume, il
                    amenaront leianz grant torbe d'autres colomps. Et se l'en lor done orge cuit et chaut,
                    il engendreront faons et moltiplieront a grant foison. Mes l'en doit metre rains de
                    ronces en mainz leus dou colombier, por deffensse des males bestes.</p>
                    <p xml:id="d001l743" n="4" rend="4">Et sachiez que nos trovons en la Sainte Escripture .§{iii}. colombes: une de Noe,
                    l'autre de David, la tierce apparut au baptoisme Jesu Crist.</p>
                    <lb/>
                </div2>
                <div2 xml:id="d001c151">
                    <head>
                        <title>1.157</title>
                        <abbr>157</abbr>
                    </head>
                    <p xml:id="d001l744" n="">De corbiaus.</p>
                    <lb/>
                    <p xml:id="d001l745" n="1" rend="1">Corbel est un noir oisel qui tant doute de ses petiz fiz, que il ne les norrist ne
                    ne cuide qu'il soient siens, devant ce que il lor voit la noire plume; lor[s] les
                    aime et paist diligenment. Il manjue charoigne, mes tout avant quiert l'oil, et puis
                    manjue la cervelle.</p>
                    <p xml:id="d001l746" n="2" rend="2">Ce est li oisel qui ne revint pas a l'arche Noe, ou por ce qu'il trova granz charoignes,
                    ou por ce que il morut as eues parfondes.</p>
                    <lb/>
                </div2>
                <div2 xml:id="d001c152">
                    <head>
                        <title>1.158</title>
                        <abbr>158</abbr>
                    </head>
                    <p xml:id="d001l747" n="">Ci dit de corneille.</p>
                    <lb/>
                    <p xml:id="d001l748" n="1" rend="1">Cornaille est un oiseau de longue vie, de cui les anciens dient que ele devine les
                    choses que as homes doivent avenir, et les demoustre a celui par maintes enseingnes,
                    que il puet bien aparçoivre se il en set la maistrie; a la foie povons nos conoistre
                    la pluie qui vient, quant ele ne fine de crier et esbat sa voiz.</p>
                    <p xml:id="d001l749" n="2" rend="2">Et aime tant ses filz que grant tens aprés ce que il sont issus de lor ni les ensit
                    tozjors ou tot le paist, que ele lor done sovent et menu.</p>
                    <lb/>
                </div2>
                <div2 xml:id="d001c153">
                    <head>
                        <title>1.159</title>
                        <abbr>159</abbr>
                    </head>
                    <p xml:id="d001l750" n="">Ci dit de couturnis.</p>
                    <lb/>
                    <p xml:id="d001l751" n="1" rend="1">Couturnis est un oiseau que li françois apellent greoche, por ce que il fu premier
                    trové en Grece. Et en esté s'en revont outre mer grant torbe ensemble; et por ce que
                    l'ostor prent touzjors la premiere qui vient a terre, eslissent lor chevetains un
                    autre qui est de estrange lignee, por ce que l'ostor ait que prendre, et que les autres
                    s'en alent quitement.</p>
                    <p xml:id="d001l752" n="2" rend="2">Et sachiez que lor bones viandes sont verme[no]ses semences, por ce les anciens saiges
                    deveerent que nus n'en manjast, car ce est [l']animal au monde solement qui chiet
                    par ephilencie, autresi come l'ome fait. Il crieme[nt] fort le vent de midi por l[a]
                    moustor, mes molt se asseurent a celui de septentrion, qui est sec et isnel.</p>
                    <lb/>
                </div2>
                <div2 xml:id="d001c154">
                    <head>
                        <title>1.160</title>
                        <abbr>160</abbr>
                    </head>
                    <p xml:id="d001l753" n="">De cicoigne.</p>
                    <lb/>
                    <p xml:id="d001l754" n="1" rend="1">Cicoigne est un oisel sens langue; por ce dient les genz que il ne chante pas, mes
                    bat son bec, et fait grant tumulte. Et est henemi as serpenz, por quoi les anciens
                    veerent que l'en ne les occeist.</p>
                    <p xml:id="d001l755" n="2" rend="2">Au comencement dou printens revien[nen]t entre nos et font entor nos lor niz et lor
                    faons, ou il metent si grant estude a garder et a norrir, que tote la plume dechiet
                    de lor ventre et toute par desus lui, si que aucune foiz ne ont elles nul povoir de
                    voler; ainz covient que ses fiz les norrissent et gardent autant quant il furent paüs
                    par ses pairons.</p>
                    <p xml:id="d001l756" n="3" rend="3">Et quant l'esté decline et le tens comence a changier por yver, eles s'assemblent
                    a granz eschielles et passent la mer, et s'en vont en Aisse, en tel maniere que les
                    cornilles vont tozjors devant come guies et cheveitenes. Et tant sachiez que le derraene
                    qui vient en Aise, en cel leu ou eles s'amassent, est deplumee et despecie par les
                    autres trop cruelment.</p>
                    <p xml:id="d001l757" n="4" rend="4">Por ce povons nos conoistre que oisiaus et bestes ont esperit d'aucune conoissance;
                    car il avint chose que un lombart de le [eveschié] de Milan osta un oef dou ni d'une
                    cigonigne priveement, et si [i] mist un autre en son leu qui estoit de corbel. Et
                    quant vint le tens que les faons nasquirent, et que le corbel com[ma]nç[a] a mostrer
                    sa color et son devisement, le maslle s'en ala et amena tant de cigoignes que fu mervoille
                    a veoir. Et quant il orent toz resgardé le noir oisel qui estoit entre les autres,
                    il corrurent sus la femelle a mort.</p>
                    <p xml:id="d001l758" n="5" rend="5">Et en la rivere dou Nil naissent une maniere de oisiaus qui sont resemblables a cicoigne,
                    que l'en apelle ibes, qui ne quiert se petiz poissons non, ou [eus] des serpenz, ou
                    autres bestes morti[cin]es qui soient en toute la rivere; car dedenz l'eue n'oseroit
                    ele porter ses piez, car ele ne set noer.</p>
                    <p xml:id="d001l759" n="6" rend="6">Et quant ele sent aucune maladie ou aucun torblement de son ventre, por les males
                    viandes que ele manjue, mantenant s'en vet a la mer et engorge eue de mer a grant
                    foison, puis met son bec parmi la derreene part et verse l'eue dedenz et fait espurgier
                    son bouel de toutes ordures. Et si dient les plusors que Ypocras le grant fisicien
                    fist premier le crestier par cel oisel, ce est par son exemple.</p>
                    <p xml:id="d001l760" n="7" rend="7">Et sachiez que Ovide li tres bon poetes, quant li empereres le mist en prison, fist
                    un livre ou il apeloit l'empereor par le nom de cel oisel, car il ne savoit penser
                    plus orde cr[e]ature.</p>
                    <lb/>
                </div2>
                <div2 xml:id="d001c155">
                    <head>
                        <title>1.161</title>
                        <abbr>161</abbr>
                    </head>
                    <p xml:id="d001l761" n="">Ci dit de cisne.</p>
                    <lb/>
                    <p xml:id="d001l762" n="1" rend="1">Cisne est un oisel tot blanc [de] plume, mes [s]a char est noire. Et use as fluves;
                    et quant il noe parmi l'eue, il porte tozjors la teste levee, et ne la metra ja nulle
                    foiz dedenz l'eue; por quoi les mariniers dient que ce est bon encontre a trover.
                    Et sa voiz fait douz son a chanter, por ce que son col est lonc et p[l]oié.</p>
                    <p xml:id="d001l763" n="2" rend="2">Et si dient li pa[i]ssanz que es montaignes de [Iparboré en] Grece, quant [l'an] chante
                    et citole, que grant nombre de cisnes vien[en]t entor lui por le delit dou chant.</p>
                    <p xml:id="d001l764" n="3" rend="3">Dont li plusor dient que quant il doit morir, une des plumes de son chief se fiche
                    en sa chervele et il aparcoit sa mort; lors comence a chanter si doucement que mervoille
                    est a oir, et ensi chantant define sa vie.</p>
                    <lb/>
                </div2>
                <div2 xml:id="d001c156">
                    <head>
                        <title>1.162</title>
                        <abbr>162</abbr>
                    </head>
                    <p xml:id="d001l765" n="">Ci dit de fenis.</p>
                    <lb/>
                    <p xml:id="d001l766" n="1" rend="1">Fenis est un oisel en Arrabe, dont il n'a plus en trestot le monde; et est bien si
                    grant come une aigle. Mes il a croiste sus la masselle d'une part et d'autre, et la
                    plume de son col et enqui entor est relluissanz come fin or arrabien; mes en aval
                    jusques a la coe est de color de porpre, et la coe de rose, selonc ce que les arrabiens
                    le tesmoignent, qui maintes foiz l'ont veu.</p>
                    <p xml:id="d001l767" n="2" rend="2">Et dient aucuns que il vit .§{vc}. et .§{xl}. anz, les autres dient que sa vie dure
                    bien .§{xm}. anz et plus; mes les plusors dient que il enveillist en .§{vc}. anz.</p>
                    <p xml:id="d001l768" n="3" rend="3">Et quant il est jusques la vescu, sa nature le semont et atise [a] sa mort, [ce] est
                    por avoir vie: car il s'en vet a un bon arbre savoros [et] de bon odor, et en fait
                    un moncel ou il fait le feu esprendre, et puis entre dedenz tout droit contre le soleil
                    levant. Et quant il est ars, en cel jor de sa cendre sort une vermine qui a vie l'autre
                    jor. Au secont jor de sa naissance est faiz li [oi]seles come petis pocins. Au tiers
                    jor est toz granz et creuz tant come il doit, et vole et s'en vet en son leu ou sa
                    habitacion est.</p>
                    <p xml:id="d001l769" n="4" rend="4">Et aucuns dient que ce fu fait [par] le provoire d'une cité qui a nom Eliopolis, ou
                    la fenis rena[i]st, selonc ce que li contes devise ci devant.</p>
                    <lb/>
                </div2>
                <div2 xml:id="d001c157">
                    <head>
                        <title>1.163</title>
                        <abbr>163</abbr>
                    </head>
                    <p xml:id="d001l770" n="">Ci dit de grues.</p>
                    <lb/>
                    <p xml:id="d001l771" n="1" rend="1">Grues sont oisiaus qui vont a eschilles en maniere de chevaliers qui vont en bataille;
                    et tozjors vet une devant les autres ausi come confenoniers et guie des autres, et
                    les moine et conduist et chastie de sa voiz, et trestoz les autres ensivent cele et
                    obeissent a sa loi. Et quant le cheveteine est enroés et sa voiz est auques deffaillie,
                    ele n'a pas honte que une autre soit misse en son leu, et ele vet par derriere avec
                    les autres.</p>
                    <p xml:id="d001l772" n="2" rend="2">Et se il avenist chose que aucune d'iaus fust laisse et que il n'eust povoir de aler
                    avec les autres compaigniees, lors entrent trestotes desouz lui, et la portent sor
                    soi tant que eles recoivre sa premiere force.</p>
                    <p xml:id="d001l773" n="3" rend="3">Et sachiez que lors quant eles dovient esmuevre por aler s'en [un] leu qui est entre
                    Carabin et Cri[um], tout avant engorgent dou sablon, et si prent chascune une petite
                    pierre en son pié por voler plus seurement contre la force dou vent; puis volent contremont
                    le ciel au plus haut que eles puent, por miauz veoir le leu que eles desirent. Et
                    tant sachiez que quant eles ont tant alé que eles aparçoivent que eles ont passé la
                    moitié de la mer, mantenant delivrent lor piez des pieres que eles aportent, selonc
                    ce que les mariniers tesmoignent, qui maintes foiz ont veu les pierres cheoir sor
                    eaus, environ; mes le sablon ne revomissent pas devant ce que eles soient seures des
                    habitacions.</p>
                    <p xml:id="d001l774" n="4" rend="4">Et tout autresi come eles observent [bonne garde et diligente en cheminant, la observent]
                    au sien herberge et encores plus fort; car entre touz la diseme veille et guarde les
                    autres qui se dorment. Dont il i a de tex qui veillent, mes ne se muevent dou leu,
                    toutes foiz tienent une pierre dedenz son pié, qui ne les laisse pas endormir.</p>
                    <p xml:id="d001l775" n="5" rend="5">Les autres vont environ et gardent et remirent que il n'avenist nul encombre[r]; et
                    quant les premiers gardes ont tant veillé come eles doivent, eles repossent et dorment,
                    et autres vienent a la guaite selonc l'ordre de sa loi.</p>
                    <p xml:id="d001l776" n="6" rend="6">Et quant il aparçoivent chose ou il a peril, mantenant crient et font esveiller les
                    autres por eschaper a sauveté. [Et] sachiez que a l[a] color puet l'en aparçoivre
                    son aage, car il noircissent par veillesce.</p>
                    <lb/>
                </div2>
                <div2 xml:id="d001c158">
                    <head>
                        <title>1.164</title>
                        <abbr>164</abbr>
                    </head>
                    <p xml:id="d001l777" n="">De hupupe.</p>
                    <lb/>
                    <p xml:id="d001l778" n="1" rend="1">Hupupe est un oisel qui a une croistre sor la teste; et manjue fiens et choses puanz,
                    por ce est s'alaine mauvaise et porie.</p>
                    <p xml:id="d001l779" n="2" rend="2">Mes tant fait par sa nature que quant li filz voient son pairons enveilliz, et que
                    il est griéf et pessanz, et que sa veue est auques escurcie, il le desp[lum]ent tout
                    dedenz son ni, et enoient ses iauz et puis le paissent et norrissent et l'eschaufent
                    sus ses eles, tant que sa plume est renovellee et que il v[a] et vient la ou il v[ia]ut
                    seurement.</p>
                    <lb/>
                </div2>
                <div2 xml:id="d001c159">
                    <head>
                        <title>1.165</title>
                        <abbr>165</abbr>
                    </head>
                    <p xml:id="d001l780" n="">De yrondelle.</p>
                    <lb/>
                    <p xml:id="d001l781" n="1" rend="1">Irondele est un petit oisel; mes ne volera ja droite voie, ainz vole a voute et a
                    tors diversement; et sa viande prent tozjors en volant, non pas en estant; et si n'est
                    ele pas [la proie] as autres oisiaus chaceors, mes toutes foiz par sa seurté habite
                    entor les homes, et son ni fait en maisons, dedenz ou desus la coverture, non pas
                    dehors.</p>
                    <p xml:id="d001l782" n="2" rend="2">Et dient les plusors que cest oiseau devine, car deguerpist les maisons qui doivent
                    fondre. Et si fait son ni de boe et de fiens et de festuez; et por ce que ele ne puet
                    pas porter la boe a ses piez, si baigne ses eles en tel maniere que la poudre qui
                    se joint a ses eles moillies devient boe, dont ele ferme son ni.</p>
                    <p xml:id="d001l783" n="3" rend="3">Et quant ses filz perdent la veue par aucune achoison, ele aporte une herbe que l'en
                    apelle c[eli]doine, qui les guarist et lor rent la veue, selonc ce que plusors le
                    tesmoignent, qui esprové l'ont aucune foiz.</p>
                    <p xml:id="d001l784" n="4" rend="4">Mes l'en doit molt garder ses iauz dou fiens de la yrondelle, por ce que l'en trueve
                    en la Bible que Thobie le grant en perdi la veue.</p>
                    <lb/>
                </div2>
                <div2 xml:id="d001c160">
                    <head>
                        <title>1.166</title>
                        <abbr>166</abbr>
                    </head>
                    <p xml:id="d001l785" n="">Ci dit de pelicans.</p>
                    <lb/>
                    <p xml:id="d001l786" n="1" rend="1">Pelicans est un oisel en Egypte, de cui les anciens dient que les faons fierent as
                    eles ses pairons enmi le visage, por quoi il se corroucent en tel maniere que il les
                    occient. Et quant la mere les voit tués, ele plore et fait grandisme dolor .§{iii}.
                    jors, tant que a la fin ele nafre son coste a son bec et fait le sanc espandre sor
                    ses filz, tant que por l'achoison dou sanc resordent et tornent en vie.</p>
                    <p xml:id="d001l787" n="2" rend="2">Mes aucunes genz dient que il naissent pasmez autresi come sens vie, et ses pairons
                    le guarist de son sanc. Mes coment que il soit, sainte Yglise le tesmoingne bien,
                    la ou Nostre Sires dist: je sui venus de pelicans par semblance.</p>
                    <p xml:id="d001l788" n="3" rend="3">Et sachiez que pelicans sont de .§{ii}. manieres, une de rivere qui manjue[nt] poisons,
                    et une autre qui sont champestres et manjuent serpenz et lisardes et autres bestes
                    veninouses.</p>
                    <lb/>
                </div2>
                <div2 xml:id="d001c161">
                    <head>
                        <title>1.167</title>
                        <abbr>167</abbr>
                    </head>
                    <p xml:id="d001l789" n="">Ci dit de perdris.</p>
                    <lb/>
                    <p xml:id="d001l790" n="1" rend="1">Perdris est un oisel que sovent est quis en proie et en venoison por la bonté de la
                    char. Mes mout est tricheresse et luxuriouse; car por la chalor de sa luxure s'entrecombatent
                    de lor femelles [et] a la fois en oblient la conoissance de nature, en tel maniere
                    que les masles gissent avec les masles. Et si dient maintes genz [que] quant la femele
                    a chaude volenté, ele conçoit dou vent selement qui la fiert devers le masle.</p>
                    <p xml:id="d001l791" n="2" rend="2">De ses baraz dient que ele emble les oef des autres perdris, et les met avec les siens;
                    mes quant les perdriseaus sont nes, et il oient la vois de lor droite mere, mantenant
                    s'en vont a li et deguerpissent lor fause mere. Et sachiez que perdris guarnissent
                    lor niz d'espines et de petites foilles, et covre[nt] les oefs de poudre, et vont
                    et vienent au ni priveement, et aucune foiz tresporte la mere ses filz de un leu en
                    un autre por engigner son masle. Et quant home vient pres de son ni, ele fait semblant
                    que ele ne puisse voler por ce que ele puisse [l'ome] esloingnier de son ni, et puis
                    repaire coiement tant come ele puet.</p>
                    <lb/>
                </div2>
                <div2 xml:id="d001c162">
                    <head>
                        <title>1.168</title>
                        <abbr>168</abbr>
                    </head>
                    <p xml:id="d001l792" n="">Ci dit de papegal.</p>
                    <lb/>
                    <p xml:id="d001l793" n="1" rend="1">Papegal est un oisel vert, mes son bec et ses piez sont roiges; et a plus grant langue
                    et plus lee que nul oisel, por quoi il dit paroles articulees en semblances d'ome,
                    se l'en li enseigne de sa joventé, dedenz le secont an de son aage; car des lors en
                    avant est dur et oblious, en tel maniere que il n'aprent chose que l'en li mostre.
                    Et si le doit home chastier a une petite verge de fer.</p>
                    <p xml:id="d001l794" n="2" rend="2">Et si dient les indiens que cest oisel ne naist aillors que en Inde, et que de sa
                    nature sevent il saluer selonc l'usaige de cele terre. Et cil qui ont .§{v}. d[oiz]
                    sont plus nobles, mes ceaus qui en ont .§{iii}. sont de vilain linage. Et toute sa
                    force est au bec et en son chief, ou il reçoit plus volentiers toutes cheoites et
                    ferues quant il ne les puet eschiver.</p>
                    <lb/>
                </div2>
                <div2 xml:id="d001c163">
                    <head>
                        <title>1.169</title>
                        <abbr>169</abbr>
                    </head>
                    <p xml:id="d001l795" n="">Ci dit de paons.</p>
                    <lb/>
                    <p xml:id="d001l796" n="1" rend="1">Paons est un biaus oisel, simples en sa aleure; mes il a chief serpentin, et vois
                    de deauble, et piz de saphir, et riche coe de divers colors ou il se delite merveilleussement,
                    tant que la ou il voit les homes qui remirent sa biauté, il drece la coe contremont:
                    por avoir le los des genz descovre la laide part derriere, que il lor mostre vilainement.
                    Molt despise la laidesce de ses piez, et sa char est dure fierement et de grant odor.</p>
                    <lb/>
                </div2>
                <div2 xml:id="d001c164">
                    <head>
                        <title>1.170</title>
                        <abbr>170</abbr>
                    </head>
                    <p xml:id="d001l797" n="">Ci dit de tortorelle.</p>
                    <lb/>
                    <p xml:id="d001l798" n="1" rend="1">Tortorelle est un oisel de grant chasteté qui habite volentiers loins des genz; et
                    tout yver maint as pertuis des arbres, por la plume qui li est che[oit]e. Son ni covre
                    de foille d'esquille, por le l[oup] qui ne toche ses faons, car l[oup] n'ose aler
                    la ou cele herbe soit. Et sachiez que tortorelle est si amable vers son compaignon
                    que se il est perduz par aucune maniere, ele ne quiert jamas autre mari, et garde
                    sa foi ou par vertu de chasteté ou por ce que ele cuide que son mari vieigne.</p>
                    <lb/>
                </div2>
                <div2 xml:id="d001c165">
                    <head>
                        <title>1.171</title>
                        <abbr>171</abbr>
                    </head>
                    <p xml:id="d001l799" n="">Ci dit de voultor.</p>
                    <lb/>
                    <p xml:id="d001l800" n="1" rend="1">Voltor si est un grant oisel semblable a une aigle qui conoist odor d'omes plus loins
                    [que] nul animal dou monde, neis d'outre mer flaire il la charoigne. Et si dient ceaus
                    qui l'ont acostumé que il ensivent les os des homes la ou il doit avoir grant foisson
                    de charoigne; et ensi devinent que en cel ost sera grant occision d'omes ou de bestes.</p>
                    <p xml:id="d001l801" n="2" rend="2">Et si dient les plusor que entr'eaus n'a nulle conjuction de masle et de femelles,
                    et sens gesir engendrent et font filz qui vivent longement, si que a peines finissent
                    en .§{c}. anz. Et plus volentiers vont par terre sens voler por lor pe[san]tor; et
                    non manjue de nule charoigne, se il ne la lieve avant desor terre en haut.</p>
                    <lb/>
                </div2>
                <div2 xml:id="d001c166">
                    <head>
                        <title>1.172</title>
                        <abbr>172</abbr>
                    </head>
                    <p xml:id="d001l802" n="">Ci dit de ostruz.</p>
                    <lb/>
                    <p xml:id="d001l803" n="1" rend="1">Ostruz est une grant beste qui a eles et plumes a sembiance d'oisel, piez come chamel;
                    et non vole pas, ainz est grief et pesant por la complexion, qui le fait oblious malement,
                    que ne li sovient des choses passés.</p>
                    <p xml:id="d001l804" n="2" rend="2">Por ce li avient autresi come par amonestement de nature, que en esté entor le mois
                    de joing, quant il li covient penser de sa generacion, il esguarde une estoille qui
                    a nom [Virg]ile; et quant ele comence a lever, il depose ses oefs et les covre de
                    sablon, et s'en vet porchacier son afaire, et oblie ses oefs en tel maniere que jamas
                    ne s'en sovient ne poi ni assez. Mes la chalor dou soleil et l'atempr[ement] dou tens
                    acomplist son office et [es]chaufe ce que la mere devoit eschaufer, tant que ses faons
                    naissent si grant que mantenant po[r]chacent sa beseigne.</p>
                    <p xml:id="d001l805" n="3" rend="3">Et neporquant ses pairons, quant il les retruevent, la ou il les devroient norrir
                    et enseingnier, si lor enuient et font tant de cruauté come il puent. Et sachiez que
                    contre la peresce que nature lor done, si li fist ele .§{ii}. ongles [es] eles dont
                    li oisel fiert et bat soi meesmes quant il viaut aler, autresi come [se] ce fussent
                    .§{ii}. esperons.</p>
                    <p xml:id="d001l806" n="4" rend="4">Et sachiez que son estomac c'est sa gorge, ou il retient son past; et est de si tres
                    chaude nature que il englotist le fer et l'enduist et consome dedenz soi. Et sa grasse
                    est molt profitable a toz dolors que l'en ait en ses membres.</p>
                    <lb/>
                </div2>
                <div2 xml:id="d001c167">
                    <head>
                        <title>1.173</title>
                        <abbr>173</abbr>
                    </head>
                    <p xml:id="d001l807" n="">Ci dit dou coc.</p>
                    <lb/>
                    <p xml:id="d001l808" n="1" rend="1">Coc est un oisel qui maint entre les homes touzjors, et par sa voiz mostre les muemenz
                    dou tens; ja soit ce que dedenz la nuit il chante plus haut et plus orgoillousement,
                    mes vers le jor chante plus cler et plus soef, mes il bat son cors a ses eles avant
                    que il chante .§{iii}. foiz.</p>
                    <p xml:id="d001l809" n="2" rend="2">Ce est l'oisel ou monde solement a cui l'en oste les coillons et en fait l'en chapon,
                    qui molt son sein et bon en esté; mes geline est meillor en yver por mangier, car
                    en esté sont toutes [gelines] coveices, et beent a ses oefs et a ses poucins garder,
                    et por la dolor d'iaus [se] deplume et enmaladist et enveillist durement. Por ce doit
                    li sires de sa maison eslire gelines noires ou grises et eschiver les blanches; et
                    si lor doit doner a mangier orge demi cuit, qui les fait engendrer et porter oefs
                    assez granz et largement. Et quant yver passe, que li sires viaut avoir poucins, il
                    doit enseigner sa masniee que le nombre des oes soit nonper et soient mis a lune croissant,
                    c'est a dire dou noveme jor de la lune jusques au quinzesme jor de la lune.</p>
                    <p xml:id="d001l810" n="3" rend="3">Mes ci se taist li contes et li maistres a parler des oiseaus et de lor nature por
                    dire un poi de la nature des bestes, et premierement dou lion qui [en] est rois et
                    sires.</p>
                    <lb/>
                </div2>
                <div2 xml:id="d001c168">
                    <head>
                        <title>1.174</title>
                        <abbr>174</abbr>
                    </head>
                    <p xml:id="d001l811" n="">Ci parole dou lion et son estre.</p>
                    <lb/>
                    <p xml:id="d001l812" n="1" rend="1">Lions est apellez selonc la langue des grezois, qui tant vaut a dire come rois en
                    nostre parleure. Car lion est apelez rois des bestes, por ce que la ou il crie totes
                    bestes s'enfuient come se la mort les chachast; et la ou il fait cercle de sa coe,
                    nulle beste n'oise passer par enqui.</p>
                    <p xml:id="d001l813" n="2" rend="2">Et neporquant lions sont de .§{iii}. manieres: li [u]ns sont brief et ont les crins
                    crespes et sont sens bataille, li autres sont loncs et granz et ont les crins simples
                    et sont de merveillouse fierté; et lor coraiges sont demoustré par lor front et par
                    sa coe, et sa force est en son piz, et sa fermetez est en son chief.</p>
                    <p xml:id="d001l814" n="3" rend="3">Et ja soit ce que il est redoutez de toz animaus, neporquant il crient le blanc coc
                    et le tumulte des roes, et feu li fait grant paor; et d'autre part li escorpion li
                    fait mal trop se il le fiert, nes le venin dou serpent l'occist.</p>
                    <p xml:id="d001l815" n="4" rend="4">Car cil qui ne soffri pas que nulle chose fust sens contraire vost bien que lion,
                    qui est orgoilleus et fort sor toutes choses, et que par sa grant fierté ensit proie
                    touzjors, eust des choses qui empeechassent sa cruauté, dont il n'a povoir qu'il se
                    deffende; et outre ce est il malades autresi come des fevres les .§{iii}. jors de
                    la semaine, qui mout amenuise son orgoill. Et neporquant nature li enseigne a mangier
                    le sig[u]e, qui le guarist de sa maladie.</p>
                    <p xml:id="d001l816" n="5" rend="5">Et ja soit ce que lions soit de si haut coraige et de si fere nature come li contes
                    devise ci devant, toutes foiz aime home merveillousement, et volentiers maint avec
                    lui; et ne [s]era ja corr[e]cie[z] [a] home se il ne li fait mal premierement. Mes
                    merveille est de sa pité, que la ou est plus corrociez et plus pleins de ire et de
                    mau talant contre lui, lors li pardone plus tost se l'ome se giete a la terre et fait
                    semblance de crier merci. A peines se corrouce contre feme, [ne] petit enfant ne touche
                    se por grant desire de mangier non.</p>
                    <p xml:id="d001l817" n="6" rend="6">L'ordre de sa vie est a mangier l'un jor et boivre l'autre; por ce que lions est de
                    si grant viande que s[o]vent ne la puet il cuire en son estomac, dont la boche li
                    puet [et] corne trop malement. Mes quant il aparçoit qui le rema[na]nt de sa viande
                    n'est pas cuit dedenz la forcelle [et] li fait enui, il la prent a ses ongles et la
                    [oste de] sa gorge. Et quant il a molt mangié que son ventre est bien saoulé[s], et
                    les veneors le chacent, il revomist tot por delivrer soi de la pe[san]tor de son cors.
                    Autresi fait il sovent, quant il manjue trop por sa santé, que il ne remanjue l'autre
                    jor ne poi ni assez; et si ne touche par mangier char de beste qui fust morte le jor
                    devant.</p>
                    <p xml:id="d001l818" n="7" rend="7">Et sachiez que lion gissent envers, li masle avec la femelle, autresi come loup cerviers
                    et come chamalz et oliphanz et unicorne et tygres, et si engendrent .§{v}. filz a
                    la premiere portaure; mes la fierté que il ont as ongles et es denz et en tout le
                    cors empire mout la mat[ric]e sa mere, tant come il sont dedenz; et a lor naistre
                    ausi, en tel maniere que a la seconde foiz la lionese reçoit la sem[en]ce son masle,
                    n'a povoir que il engendre que .§{iiii}. fiz, et a la tierce foiz .§{iii}., et a la
                    quarte .§{ii}., et a la quinte .§{i}. De lors en avant est cel [leu] si gaste que
                    il ne conçoit jamas toute sa vie.</p>
                    <p xml:id="d001l819" n="8" rend="8">Por ce dient les plusors que por la tres grant dolor qui est en lor naissance, les
                    lionceaus sont si esbaiz que il en gissent en pasmoison .§{iii}. jors, autresi come
                    se il fussent sens vie; tant que son pere vient au chief de .§{iii}. jors, [qui li
                    escrie si fort da sa voiz] que les filz se drecent et ensivent sa nature.</p>
                    <p xml:id="d001l820" n="9" rend="9">L'autre maniere de lions sont engendrez d'une beste qui a nom parde, et tex lions
                    sont sens crins et sens noblesce et sont conté entre les autres vilz bestes.</p>
                    <p xml:id="d001l821" n="10" rend="10">Mes toutes manieres de lions tienent les iauz overs quant il dorment, et ou que il
                    aillent tozjors covrent les [traces] de ses piez avec sa coe.</p>
                    <p xml:id="d001l822" n="11" rend="11">Et quant il [chacent, lors corrent et sautent fort et isnel, mais quant il] sont chaciez
                    il n'ont p[ooi]r de saut[er]; et ses ongles gardent il en tel maniere que il ne les
                    portent se enverses non; et lor aage est coneu a la defaute des [d]enz.</p>
                    <lb/>
                </div2>
                <div2 xml:id="d001c169">
                    <head>
                        <title>1.175</title>
                        <abbr>175</abbr>
                    </head>
                    <p xml:id="d001l823" n="">Ci dit de antelu.</p>
                    <lb/>
                    <p xml:id="d001l824" n="1" rend="1">Antelu est une [tres] fiere beste que nul home ne puet consivre ne prendre par aucun
                    engin, car ses cornes sont granz et a maniere de sie, qui taillent et brissent toz
                    las et trenchent les granz arbres. Mes il avient aucune foiz que il vet boivre au
                    flum de Eufrate, ou il a un boison de arbostiaus lons et deliez, qui se crollent et
                    plient en diverses manieres, si que par foibleté d'iaus il ne les puet onques trancher,
                    si come il fait les fors qui se tienent fermement contre ses cornes, et por ce le
                    fiert il et se combat avec aus. Et la ou il les cuide taillier et porter a la terre,
                    il envolope son chief a ces bastonez, qui li lient et tienent si fermement que il
                    n'a povoir qu'il sen aile, ainz crie et doulou[cist]. Et quant il pense avoir aide,
                    l'ome vient a l'enseigne de sa voiz, et le fiert tant que il l'occist.</p>
                    <lb/>
                </div2>
                <div2 xml:id="d001c170">
                    <head>
                        <title>1.176</title>
                        <abbr>176</abbr>
                    </head>
                    <p xml:id="d001l825" n="">Ci dit de asnes.</p>
                    <lb/>
                    <p xml:id="d001l826" n="1" rend="1">Asnes sont [en] .§{ii}. manieres, domesches et sauvaiges; mes au domesche n'a chose
                    qui face a raconter se ce non que [de] sa negligence et de sa s[oti]e dit l'en mainz
                    proverbes, qui donent grant exemple as homes de bien fere.</p>
                    <p xml:id="d001l827" n="2" rend="2">L'autre qui est sauv[a]ge trove l'en en Aufrique, et sont fier que l'en ne les puet
                    do[n]ter, et si en soufist un masle a plusors femelles. Cil est aus[i] gelos que quant
                    il aparçoit que aucuns de ses polains sont masles, mantenant lor cort desore et lor
                    tranche les coillons, se ne le prent sa mere en garde, si que ele le tieigne en repos
                    sauvement.</p>
                    <p xml:id="d001l828" n="3" rend="3">Et sachiez que cest asne sauvaige, que l'en apele onagre, a chascune hore dou jor
                    et de la nuit crie une foiz, si que l'en i poroit bien conoistre les houres et savoir
                    certainement quant la nuit est ygal.</p>
                    <lb/>
                </div2>
                <div2 xml:id="d001c171">
                    <head>
                        <title>1.177</title>
                        <abbr>177</abbr>
                    </head>
                    <p xml:id="d001l829" n="">Ci dit de boef.</p>
                    <lb/>
                    <p xml:id="d001l830" n="1" rend="1">Boef sont de maintes manieres: un qui naist es parties de Aise, et est apelez bona[ç]on,
                    por ce que il a crins [come] cheval, et ses cornes sont si granz et voutices entor
                    sa teste que nus ne le puet ferir se sor le cornes non. Et quant home ou autre beste
                    le chace, il deslie son ventre et giete par derriere un fiens si pouant et ardant
                    qu'il brise ce qu'il touche.</p>
                    <p xml:id="d001l831" n="2" rend="2">Un autre boef est en Inde, qui n'a que un[e] corne sens plus, et ses ongles sont soudes
                    et enterines come de cheval. Autres boefs sauvaiges naissent en Alemaigne, qui ont
                    granz cornes et bones por soner et por vin porter. Les autres sont apelez bufles,
                    que dorment au parfont des granz fluves, et vont autresi bien parmi le fonz des eues
                    [aval come li buef par terre. Mes] les bos domesches qui coltivent la terre. Sont
                    douz et piteus et aiment lor compaignons tendrement et de bone foi, selonc ce que
                    il demoustrent au cri que il font sovent et menu quant lor compaignon est perduz.</p>
                    <p xml:id="d001l832" n="3" rend="3">Et por ce que il sont mout profitables a gaaignier terre doit li sires de [l]a maison
                    eslire boés joenes, qui ait toz membres granz et quarrez, et granz oreilles, et front
                    large et crespes, iauz et levres noires, cornes noires non mie voutices come lune,
                    les nareilles overtes et granz, gorge grant et pleniere et pendant jusques as genoilz,
                    large piz, granz espalles, grandisme ventre lonc et lé, l'eschine droite et plaine,
                    jambes dures et nervouses, petites ongles, coe grant et bien pilouse, et tout le poil
                    dou cors brief et espés, meesmement de roge color.</p>
                    <p xml:id="d001l833" n="4" rend="4">Mes la vaiche doit estre mout haute et longue, de grandisme cors, qui ait le front
                    en haut, et les iauz granz et noirs, belles cornes et noires, oreilles pellouses,
                    gorge et coe longue [et] grandisme et petites ongles, et jambes noires et briés, qui
                    so[i]t en aage de .§{iii}. anz, car de lors en avant jusques au disime an porte filz
                    plus profitables que devant ou que aprés. De ceste beste dient les grezois que se
                    tu viaus engendrer masle, tu dois lier le senestre coillon dou tourel quant il gist
                    avec sa femelle; et se tu voudras engendrer vaiche, tu lieras le dextre.</p>
                    <lb/>
                </div2>
                <div2 xml:id="d001c172">
                    <head>
                        <title>1.178</title>
                        <abbr>178</abbr>
                    </head>
                    <p xml:id="d001l834" n="">Ci dit de berbis.</p>
                    <lb/>
                    <p xml:id="d001l835" n="1" rend="1">Berbiz est une simple beste, pleine de pes et de paor, qui reconoist son filz et son
                    filz lui entre grant torbe d'[ouailles], au baler solement et a la conoissance de
                    sa vois.</p>
                    <p xml:id="d001l836" n="2" rend="2">Et por ce que il sont bestes de grant profit, a ce que il donent lait et fromaige
                    et char a mangier, et laine por vestir, et la pel por mainz fornimenz d'ome, est il
                    bien avenable que li sires de sa maison eslise premierement moutons hauz et legiers
                    et vistes, de grandisme cors, bien coverz de blance lane et espese fierement, ou longue
                    coe, uns granz coillons et lé front, et de bon aage, car il puet bien engendrer jusques
                    a .§{viii}. anz.</p>
                    <p xml:id="d001l837" n="3" rend="3">Mes mout doit bien garder li sires sa lane, car selonc ce que ele est tachee, tout
                    autretel engendrent les filz et les files tachees, por ce que de blanc monton puet
                    bien naistre filz d'autre color, mes de noir ne puet naistre blanc filz.</p>
                    <p xml:id="d001l838" n="4" rend="4">Et sor ce dient les plusors que la vois dou noir est devisee de cele dou blanc, en
                    tel maniere que les pastors le s[ev]ent conoistre, a ce que le noir dit mé et li autres
                    dit bé. Por ce doit l'en avoir granz moutons, qui ait lane blanche et molle et gentil,
                    et doit estre de .§{ii}. anz jusques a .§{v}. Au septisme an faut il et ne puet engendrer.</p>
                    <p xml:id="d001l839" n="5" rend="5">Dont Aristotes dit que se au tens que berbiz doit assembler au mouton, l'en les guarde
                    et les paist vers septentrion, contre le v[e]nt qui vient de ce partie, que eles engendrent
                    masles; mes devers ostre engendrent femelles.</p>
                    <lb/>
                </div2>
                <div2 xml:id="d001c173">
                    <head>
                        <title>1.179</title>
                        <abbr>179</abbr>
                    </head>
                    <p xml:id="d001l840" n="">Ci dit de bellote.</p>
                    <lb/>
                    <p xml:id="d001l841" n="1" rend="1">Belote est une petite beste plus longue que un soriz, et [ensiut soris et culuevres];
                    mes quant ele se combat a la colovre, ele se torne sovent au fenoil et le manjue por
                    paor dou venin, puis revient a sa bataille.</p>
                    <p xml:id="d001l842" n="2" rend="2">Et sachiez que bellote est en .§{ii}. manieres, une qui habite en maison, et une autre
                    champestre; mes chascune conçoit par les oreilles et enfante par la boche, selonc
                    ce que aucunes genz tesmoignent, mes les plusors dient que ce est chose fause.</p>
                    <p xml:id="d001l843" n="3" rend="3">Mes coment que il soit, sovent remue ses fiz d'un leu en autre, por ce que nus ne
                    s'en aparçoive; et se ele les trove mors maintes genz dient que ele les fait resusciter,
                    mes ne sevent dire coment ne par quel medecine.</p>
                    <lb/>
                </div2>
                <div2 xml:id="d001c174">
                    <head>
                        <title>1.180</title>
                        <abbr>180</abbr>
                    </head>
                    <p xml:id="d001l844" n="">Ci dit de chamiaus.</p>
                    <lb/>
                    <p xml:id="d001l845" n="1" rend="1">Chamiaus sont en .§{ii}. manieres: une qui sont arrabiens et ont .§{ii}. boches sor
                    l'eschine, les autres sont berrés, qui n'ont que une boche et sont tres fors et lor
                    piez ne puent estre guastes por cheminer. Les granz chamiaus sont bons par porter
                    grandisme some; les autres petiz, qui sont apelez d[rome]daires, sont bon por aler
                    tost [et] longement, mes les uns et les autres sont henemis as chevax. Et mout empirent
                    por assembler as femelles, si qu'il i covient grant estude a reschaufer les de dras
                    et de feu aprés le conjongement.</p>
                    <p xml:id="d001l846" n="2" rend="2">Et tant sachiez de sa propre nature, que ce est le animal dou monde qui [miaus] conoist
                    sa mere, en tel guisse que il est de si gentil maniere que il ne [t]ouche jamas si
                    charnelment, si come font les autres animaus qui de ce n'ont nulle remembrance.</p>
                    <p xml:id="d001l847" n="3" rend="3">Et si soffrent la soif bien trois jors, mes quant il sont a l'eue il boivent tant
                    come il eussent beu les jors a[l]ez et il cuident que il lor beseigne por les autres
                    jors qui sont a venir. Et se l'eue fust clere, il la troblent a ses piez, car autrement
                    n'e[n] b[evroi]ent il goute. Et sachiez que chamiaus vivent bien .§{c}. anz en son
                    païs, mes le muement de l'air les fait enmaladir et morent plus tost que il ne deussent.</p>
                    <lb/>
                </div2>
                <div2 xml:id="d001c175">
                    <head>
                        <title>1.181</title>
                        <abbr>181</abbr>
                    </head>
                    <p xml:id="d001l848" n="">Ci dit de castoire.</p>
                    <lb/>
                    <p xml:id="d001l849" n="1" rend="1">Castoire est une beste qui converse a la mer de Ponto; por ce est il apelez chien
                    Ponto, car il est auques resemblables a chien.</p>
                    <p xml:id="d001l850" n="2" rend="2">Ses coillons sont mout chauz et profitables en medicine, por ce l'ensivent les paisanz
                    por avoir ses coillons. Mes nature, qui a touz enseigne ses proprietez, lor fait a
                    savoir la propre achoison por quoi les homes le chacent; car la ou il aparçoivent
                    que il ne s'en puent aler, eaus meesmes tranchent ses coilles a ses denz, et les giete
                    devant les veneors, et ensi raembre son cors por cele partie qui meillor est; et de
                    lors en avant se l'en le chachast, il descovre ses cuises et mostre bien que il soit
                    escoilliez.</p>
                    <lb/>
                </div2>
                <div2 xml:id="d001c176">
                    <head>
                        <title>1.182</title>
                        <abbr>182</abbr>
                    </head>
                    <p xml:id="d001l851" n="">Ci dit de cevre[l] et de biches.</p>
                    <lb/>
                    <p xml:id="d001l852" n="1" rend="1">Cevre[l] et bisches sont une maniere de bestes qui sont de si bone conoissance que
                    de loins conoissent les genz qui vienent se il sont veneor ou non. Autresi conoissent
                    les bones herbes et les mauvaises por soulement bone conoissance et le veoir. Et tozjors
                    paissent de haut en haut. Et tant sachiez que se l'en le fiert ou nafre en aucune
                    maniere, mantenant cort a une herbe qui est apelee diptame, et la t[ou]che la ou ele
                    la trove, et garist de ses plaies.</p>
                    <lb/>
                </div2>
                <div2 xml:id="d001c177">
                    <head>
                        <title>1.183</title>
                        <abbr>183</abbr>
                    </head>
                    <p xml:id="d001l853" n="">Ci parole de cerf.</p>
                    <lb/>
                    <p xml:id="d001l854" n="1" rend="1">Cerf est une beste sauvaige de quoi les anciens dient que il n'eschaufe de fievre
                    en nul des jors de sa vie; et por ce sont aucunes genz qui manjuent de sa char chascun
                    jor devant disner, et sont asseur de fevre tant come il vivent; et certes il vaut
                    a ce se il fust tuez de un cop sens plus. Neis en son cuer a un os qui mout vaut por
                    medicine, selonc ce que les fisiciens tesmoignent.</p>
                    <p xml:id="d001l855" n="2" rend="2">Elles meesmes nos enseignent le diptame: c'est une herbe que il manjuent la ou les
                    fiert; car la vertu de ceste herbe lor oste la seete dou cors et les guarist de [la]
                    plaie.</p>
                    <p xml:id="d001l856" n="3" rend="3">Et ja soit ce que [cerf] sont generaument henemis au serpent, toutes foiz lor valent
                    il a granz me[de]cines, et orez coment. Il vet au pertuis dou serpent ou toute [la]
                    boche pleine d'eue et la boute dedenz; et quant il a ce fait il l'atrait a soi par
                    les espiremenz de son nés et de sa bouche, tant que il le fait issir maugré sien,
                    lors le fiert et occist de ses piez. Mes quant le cerf viaut deposser sa veillesce
                    ou maladie que il ait, il manjue le serpent, et por la paor dou venin cort a la fonteine
                    et boit assez; en ceste maniere mue il le poil et les cornes et giete toute veillesce.</p>
                    <p xml:id="d001l857" n="4" rend="4">Por ce vit le cerf longuement, selonc ce que Alixandres esprova quant [il] fist prendre
                    mainz cers, et lor fist metre a chascun un cercle d'or ou d'argent en son col, qui
                    puis furent trovés en bone vie aprés plus de .§{c}. anz.</p>
                    <p xml:id="d001l858" n="5" rend="5">Et ce sachiez que quant cerf tienent les oreilles inclines, qu[e] il [n'oent goute;
                    mais quant il les drechent amont, il oent] ag[u]ement. Et quant il passent un grant
                    fluve, cil derriere porte tozjors son chief sus le cors et sus le crope de cel devant,
                    et ensi s'entresostienent en tel maniere que il ne se travaillent se mout poi non.</p>
                    <p xml:id="d001l859" n="6" rend="6">Et ja soit ce que les masles soient esmeuz de fiere luxure quant li tens [en] est,
                    neporquant la femelle ne conçoit pas jusques a tant que une estoille lieve, qui est
                    apellee Ar[c]ton. Et quant li tens est de ses fiz qui doivent naistre, lor co[ve]e
                    ne iert ja se en leu repost non, la ou li bois est parfonz et espés, ou il enseignent
                    ses fiz a corre et a foir et a aler par roches et per montaignes.</p>
                    <p xml:id="d001l860" n="7" rend="7">Et lor nature est que la ou il aparçoivent les glatissemenz des chiens qui les chachent,
                    il adrecent lor aleure a l'autre vent por ce que li odor [d'eaus] ne soit pas portez
                    vers les chiens. Et neporquant la ou les veneors qui les chacent les tienent si cort
                    que il se despere et ne cuide que il puisse son cors jamas guarantir, il recule erriere
                    corrant et batant cele part ou les veneors sont, a morir devant eaus plus legierement.</p>
                    <lb/>
                </div2>
                <div2 xml:id="d001c178">
                    <head>
                        <title>1.184</title>
                        <abbr>184</abbr>
                    </head>
                    <p xml:id="d001l861" n="">Ci parole de chiens.</p>
                    <lb/>
                    <p xml:id="d001l862" n="1" rend="1">Chiens naist non voianz, mes puis recouvre sa veue selonc l'ordre de sa nature. Et
                    ja soit ce que chiens aiment home plus que beste dou monde generaument, il ne conoissent
                    pas estranges genz, se ceaus non entor cui il sont et habitent; et si entende son
                    nom et reconoisse la vois son maistre.</p>
                    <p xml:id="d001l863" n="2" rend="2">Ses plaies guarist a sa langue. Sovent vo[m]ist son past et puis le remanjue. Et quant
                    il porte char ou autre chose en sa boche et il passe au flun, mantenant que il voit
                    l'ombre de sa char en l'eue, il laisse ce que il porte por prendre l'autre, qui est
                    nient.</p>
                    <p xml:id="d001l864" n="3" rend="3">Et sachiez que de chiens et de lous, quant il asemblent, naist une maniere de chiens
                    qui molt sont fiers; mes le tres fiers naissent par assemblement de chiens et de tygres,
                    qui sont [si] isnel et si aspres que c'est droit deabl[i]e.</p>
                    <p xml:id="d001l865" n="4" rend="4">Les autres chiens de domesche nacion sont de maintes manieres; car il i a petiz chiens
                    qui sont bons a garder maison, et si i a autres chiens camusez por guarder chambres
                    et les liz as dames. Et se il sont engendrez de petiz pa[ir]ons, l'en les puet en
                    lor joventé norir de mout petite viande, ou en un petit pot, si que il seront [si]
                    petit et si brief que [c'est grans] mervoille. Et si doit l'en traire ses oreilles
                    sovent et menu, car lors sont plus genz quant eles enclinent contreval la terre. Les
                    autres sont brachez as oreilles pendanz, qui conoissent l'odor des bestes et des oisiaus,
                    por ce sont il bons a la chace; et qui en [c]e delite son coraige les doit molt amer
                    et garder de faus assemblement, car chiens n'ont pas la conoissance dou nés se par
                    lignage non. Por ce dit li proverbes des vilains que chiens chace par nature.</p>
                    <p xml:id="d001l866" n="5" rend="5">Les autres sont l[oim]iers, et sont apelés segus, por ce que il ensivent la beste
                    jusques a la fin; dont il [i] a mainz chienz que ce que l'en li aprent de sa jovenesce,
                    a ce se tient tozjors, si que les uns chacent cers et autres bestes champestres, les
                    autres chacent lo[ut]res et bievres et autres bestes qui conversent es eues. Les autres
                    sont levriers, qui sont plus legiers a corre et a prendre bestes de sa boche. Les
                    autres sont mastins et granz et gros et de molt grant force, qui chacent ours et senglers
                    et toutes granz bestes; neis contre l'ome se combatent il fierement.</p>
                    <p xml:id="d001l867" n="6" rend="6">Por ce trovons nos es ancienes estoires que un roi avoit esté pris par ses henemis,
                    et ses chiens assemblerent grandisme compaignie des autres chiens, et se combatirent
                    si fort contre ceaus qui le roi detenoient que il le recovrerent a fine force.</p>
                    <p xml:id="d001l868" n="7" rend="7">Et si n'a mie granment que en Champaigne s'assemblerent toz les chiens dou païs en
                    un leu, ou il s'entrecombatirent si asprement que a fine force n'en eschapa un sol
                    que mort ne fust en la place de la terre ou il estoi[en]t.</p>
                    <p xml:id="d001l869" n="8" rend="8">Et por ce que li contes devise ci devant que chiens aiment home plus que beste qui
                    fust, si vos en dirai aucune chose de ce que nos maistres recitent en ses livres.
                    Sachiez que quant Jase Li[c]e fu occis, son chien ne vost puis mangier ni poi [ne]
                    assez, ainz morut a dolor. Et la ou li rois Lisemache fu mis en feu por son pechié
                    que fait avoit, son chien se gieta dedenz avec [son seignor, et se laissa ardoir avec]
                    lui. Et un autre chien entra en prison avec son maistre, puis quant l'en le gieta
                    au fluve dou Toyvre qui vient a Rome, le chien se gieta aprés, et porta la charoigne
                    sor l'eue tant come il pot. Ces et maintes autres natures sont trovees que chiens
                    ont, mes tant come li contes en dit ci l'en s'en puet bien sofrir por abreger cest
                    livre.</p>
                    <lb/>
                </div2>
                <div2 xml:id="d001c179">
                    <head>
                        <title>1.185</title>
                        <abbr>185</abbr>
                    </head>
                    <p xml:id="d001l870" n="">Ci parole de camelion.</p>
                    <lb/>
                    <p xml:id="d001l871" n="1" rend="1">Camelion est une beste qui naist en Aise, et si en i a grant planté. Et sa face est
                    semblable a lisarde, mes ses jambes sont longues et droites, et les ongles fieres
                    et agues, et coe grant et voutice, et vet autresi lentement come tortue, et sa pel
                    est dure come de corcoril; et ses iauz sont fierz et durement encavez dedenz la teste,
                    et ne le[s] mue pas ça ou la, por ce ne voit il en travers, ainz regarde to[ut droit]
                    devant soi. Et sa nature est de fiere mervoille, car il ne manjue ne [ne] boit chose
                    dou monde, ainz vit soulement de l'air que il [a]tire.</p>
                    <p xml:id="d001l872" n="2" rend="2">Et sa color est si muable que tout mantenant que il atouche aucune chose, il pert
                    sa color et devient de autretel teinte, se n'est roge ou blance car ce sont colors
                    que il ne puet faindre. Et sachiez que son cors est sens char et sens sanc, se [ce]
                    n'est ou cuer ou il en a un poi. Et en yver maint repost et en esté vient; un oisel
                    l'occist qui a nom coraz, mes se il manjue de lui [le] covient a morir, se foille
                    de lo[rier] ne le delivre de la mort.</p>
                    <lb/>
                </div2>
                <div2 xml:id="d001c180">
                    <head>
                        <title>1.186</title>
                        <abbr>186</abbr>
                    </head>
                    <p xml:id="d001l873" n="">Ci dit de cheval.</p>
                    <lb/>
                    <p xml:id="d001l874" n="1" rend="1">Chevax est une beste de mout grant conoissance; car ce que il repaire tozjors entre
                    les homes lor done auques de sens et de raison, tant que il conoissent lor seignor,
                    et sovent mue il mours et habit quant il mue son seignor.</p>
                    <p xml:id="d001l875" n="2" rend="2">Il flaire la bataille, il se conorte et esleesce au son des busines; il [sont] liez
                    quant il [ont] victoire, et [sont] dolanz quant il perdent. Et bien puet l'en aparçoivre
                    se la bataille doit estre guaaignee ou non, au semblant que les chevax font de joie
                    ou de corrouz. Dont il en i a de teus qui conoissent bien les henemis son maistre,
                    car il les mordrent et fierent trop angoissoussement.</p>
                    <p xml:id="d001l876" n="3" rend="3">Et tex i a qui ne portent se son droit sire non, selonc ce que fist le cheval Jule
                    Cesar et Bucifax d'Alixandre, que premiers se lassa monter et chevachier come debonaire
                    beste; mes [ap]rés [ce] que li rois i monta, ne deigna puis que arme dou monde le
                    touchast por monter. Et sachiez que Brucifax avoit chief de tour et molt fier esgart,
                    et si avoit .§{ii}. bouches autresi come cornes.</p>
                    <p xml:id="d001l877" n="4" rend="4">Et le cheval [C]raterei le duc de Gal[a]tas, que quant son sire fu mort et que li
                    rois Antiocus [i] monta por combatre, le cheval come il vint au deval d'un grant tertre,
                    si trabucha en tel maniere que il occist soi et son chevaucheor.</p>
                    <p xml:id="d001l878" n="5" rend="5">Et quant [li rois] de S[c]i[t]he se combati contre son henemi cor[s] a cors, et il
                    fu occis en la bataille, [et li autres] le voloit despoillier et coper li la teste,
                    le cheval defendi vistement et le garda jusques a sa mort, car il ne vost onques puis
                    mangier.</p>
                    <p xml:id="d001l879" n="6" rend="6">Car il est chose provee de mainz chevax, qui plorent et gietent larmes por la mort
                    son seignor, et si n'est nulle autre beste qui le face. Et sachiez que chevax masles
                    sont de longue vie, car nos lisons d'un cheval qui vesqui .§{lxx}. anz; mes les femelles
                    ne vivent longuement. Lor luxure puet home refroidir se l'en lor raoigne les crins;
                    mes en son parte naist un venifice d'amors qui vient enmi le front dou polain, mes
                    la mere l'oste mantenant a ses denz, car ele ne viaut pas que cele chose vieigne as
                    mains d'omes; et neporquant se tu l'en ostoies, sachiez que la mere ne li donroit
                    jamas son lait. Et sa nature est que tant come le cheval est plus sein et de meillor
                    cuer, t[an]t [tient] il plus [son] nés et sa boche dedenz li eue quant il boit.</p>
                    <p xml:id="d001l880" n="7" rend="7">En cheval doit l'en guarder .§{iiii}. choses selonc la opinion des [anciens] saiges,
                    ce sont forme, biauté, bonté et color. Car en la forme dou cheval doit l'en consirer
                    que sa char et son cors soient fors et durs et soude, et que il soit bien haut selonc
                    sa force; les costés doivent estre longues et plenieres et crope grandisme et raonde,
                    le[e]s cuisses, granz piz large et soit mout overz, et tout son cors tachiez de no[uz],
                    piez s[ec] et bien cavez desouz.</p>
                    <p xml:id="d001l881" n="8" rend="8">En beauté dois tu garder que il ait petit chief et sec, si que le cuer soit bien tenant
                    aprés les [os], oreilles briés et drecies en haut, granz iauz et la[r]ge [né]s, la
                    teste droite ou auques resemblables a teste de mouton, crins espés et coe bien vellue,
                    ongles soudes et fermes et reondes.</p>
                    <p xml:id="d001l882" n="9" rend="9">En bonté garde que il ait hardi coraige, liee aleure, membres crolanz, bien corranz
                    et tenanz a ta volenté. Et sachiez que la hisnelité dou cheval est coneue as oreilles,
                    et sa force est as membres crollanz et tramblanz.</p>
                    <p xml:id="d001l883" n="10" rend="10">En color consire le bai ou ferant pomelé ou noir ou blanc ou cervin ou vairon, ou
                    d'autre maniere que tu porras trover maillor et plus avenable.</p>
                    <p xml:id="d001l884" n="11" rend="11">Et por ce que il i a chevax de plusors manieres, a ce que les uns sont destriers granz
                    por combatre, les autres sont palefroiz por chevauchier a l'aise dou cors, les autres
                    sont roncins por somes porter, ou mulz qui sont faiz et estraiz de assemblement de
                    cheval et de asne, dois tu estre bien sovenanz a eslire cel cheval a ton eus, qui
                    ait les proprietez et les teches qui beseignables sont a ce de quoi il doit servir;
                    car les uns covient bien corre et les autres bien embler ou aler au pas, [et autre
                    chose que lor nature requiert.</p>
                    <p xml:id="d001l885" n="12" rend="12">Mes generaument garde en touz ces que lor membre soient bien ordené] et les uns bien
                    respondanz as autres, et que il ait les iauz seins et toz les membres avec, et que
                    il soit de tel aage que il ne soit afolez par joenece ne soit afolez par veillesce.</p>
                    <p xml:id="d001l886" n="13" rend="13">Et por ce que vices et maladies de chevax sont sens nombre, dont les unes sont dedenz,
                    les autres dehors, et les unes sont aparisanz et les autres non, mes sont privees,
                    si que nus ne puet estre qui n'en ait ou poi ou mout, [sachiez que cil sont meillor
                    qui moins en ont].</p>
                    <lb/>
                </div2>
                <div2 xml:id="d001c181">
                    <head>
                        <title>1.187</title>
                        <abbr>187</abbr>
                    </head>
                    <p xml:id="d001l887" n="">Ci parole de oliphanz.</p>
                    <lb/>
                    <p xml:id="d001l888" n="1" rend="1">Oliphanz est la plus granz beste que l'en saiche. Ses denz sont yvoire, et son bec
                    est apelez promostre, qui est semblables a serpent; avec cel bec prent sa viande et
                    mete la en sa boche, et por ce que la promostre est garnie d'yvoire, est il de si
                    grant force que il brise quant que il fiert.</p>
                    <p xml:id="d001l889" n="2" rend="2">Et si dient les cremonois que le secont empereor Frederic [en] amena un en Cremone,
                    que li envoia prestres Jahanz de Inde, que il li virent ferir a un asne chargié si
                    fort que il le gieta sor une maison. Et ja soit ce que oliphanz soit molt fier, neporquant
                    il devient privez tantost come il est pris. Mes il ne entrera ja es nes por passer
                    la mer, se son maistre ne li f[i]a[n]ce de rame[ne]r arrieres.</p>
                    <p xml:id="d001l890" n="3" rend="3">Et si le puet l'en chevauchier et mener ça et la, non pas a frein, mes a un crochet
                    de fer; et por ce fait l'en sor lui mangoniaus et tors de fust por combatre. Mes Alixandres
                    fist faire a l'encontre ymaige de couvre pleins de charbons ardanz en tel maniere
                    que eles cuisoient et brisoient le bec de l'oliphant, si que il ne referoit plus por
                    la paor dou feu.</p>
                    <p xml:id="d001l891" n="4" rend="4">Et sachiez que en eaus a molt grant sens, car il observent la discipline dou soleil
                    et de la lune autresi come les homes. Et vont grant torbe ensemble a eschilles, dont
                    li ai[nz]nés est chevetain par devant touz; et l'autre qui est aprés lui d'aage les
                    guie et les constraint par derriere. Et quant il sont a la melee, il ne usent que
                    l'un des denz, [et] l'autre gardent au beseign; et neporquant la ou il sont vaincus,
                    il efforcent l'un et l'autre por guaster les andous.</p>
                    <p xml:id="d001l892" n="5" rend="5">La nature des oliphanz est que femelle devant .§{xiii}. anz et le masle devant .§{xv}.
                    ne sevent pas que luxure soit; et neporquant il sont si chaste chose que entreaus
                    n'a melee par femelle, car chascuns a la siene a cui se tient toz les jors de sa vie,
                    en tel maniere que se li uns pert sa moillier ou ele son baron, il ne joint jamas
                    a nul autre, ainz vait tozjors sol parmi le desert.</p>
                    <p xml:id="d001l893" n="6" rend="6">Et por ce que luxure n'est pas en eaus si chaude que il s'asemblent come les autres
                    [bestes], si lor avient par amonestement de nature que les dous compaignons s'en vont
                    contre orient aprés dou paradis terrestre, tant que la femelle trove une herbe que
                    l'en apelle mandragora, si en manjue et si atice tant son male que il en manjue avec;
                    et mantenant echaufe la volenté de chascun et s'entregissent a envers, et engendrent
                    un fiz sens plus, et ce est une fois soulement tote lor vie; et si vivent [bien .§{iiic}.
                    ans].</p>
                    <p xml:id="d001l894" n="7" rend="7">[Et quant li tans vient du part, c'est .§{ii}. ans aprés lor assemblement, il s'en
                    vont] dedenz un estanc jusques au ventre, et la mere depose son fiz, et le pere si
                    aguaite tozjors por la paor dou dragon, qui est lor henemi, por la covoitise de lor
                    sanc, que li oliphant ont plus froit et a greignor foison que beste dou monde.</p>
                    <p xml:id="d001l895" n="8" rend="8">Et si dient ceaus qui veu l'ont que oliphanz, quant il chiet, il ne se puet relever
                    par tout son povoir, car il n'a [es] genolz nulle jointure; mes nature, qui tout guie,
                    li enseigne a crier haute vois, tant que toz les autres dou païs vien[en]t, au moins
                    jusques a .§{xii}., qui toz crient ensemble tant que le petit oliphant vient, qui
                    le relieve a la force de son bec et de sa boche, que il met desouz lui.</p>
                    <lb/>
                </div2>
                <div2 xml:id="d001c182">
                    <head>
                        <title>1.188</title>
                        <abbr>188</abbr>
                    </head>
                    <p xml:id="d001l896" n="">Ci parole de formies.</p>
                    <lb/>
                    <p xml:id="d001l897" n="1" rend="1">Formie est petite chose, mes ele est de grant porvoiance; car ele se porchace en esté
                    ce que mestier li est et beseign en yver, et eslit le froment et refuse l'orge, que
                    ele conoist a l'odor; et ses grains brise touz parmi, por ce que il ne puisse[nt]
                    naistre a la moustor de yver.</p>
                    <p xml:id="d001l898" n="2" rend="2">Et si dient les ethiopiens que il a fromies en une isle, granz come chenez, qui chevilent
                    or del sablon a ses piez, et le gardent si fierement que nus ne puet avoir sens mort.
                    Mes les paissanz envoient en cele isle a paistre jumanz qui ait pollain, chargie de
                    bon[s coffr]es. Et quant les fromies aparçoivent les [coffr]es, il metent dedenz tout
                    l'or, car eles cuident que ce soit leu de sauveté. Et quant vient au soir que l[a]
                    jumenz est bien p[eue] et bien chargie[e], et que son maistre amoine son filz de l'autre
                    part de la rive, et que henist et brait, li jumenz se fiert en l'eue et s'en vient
                    corrant et batant outre, avec tot l'or qui est en ses co[ffr]es.</p>
                    <lb/>
                </div2>
                <div2 xml:id="d001c183">
                    <head>
                        <title>1.189</title>
                        <abbr>189</abbr>
                    </head>
                    <p xml:id="d001l899" n="">Ci dit de hiena.</p>
                    <lb/>
                    <p xml:id="d001l900" n="1" rend="1">Hiena est une beste que une foiz est masle et autre foiz femelle, et habite en cimitiers
                    as homes, et manjue les cors des mors. Et l'os de sa eschine est ensi roides que son
                    col ne puet ele plier, se ele ne se torne toute en cele part que ele viaut. Et ensit
                    les maisons et les estables, et contrefait la voiz des homes, et ensi deçoit sovent
                    les homes et les chiens et les devore.</p>
                    <p xml:id="d001l901" n="2" rend="2">Et dient les plusors que [en] ses iauz a une pierre de tele vertu, que se nus l'eust
                    desouz la langue, il porroit deviner toutes les choses qui a venir sont. Et por ce
                    que nulle beste qui touche l'ombre de hiene ne se puet movoir dou leu, si dient les
                    anciens que ceste beste est si repleine d'enchantemenz et d'art magique.</p>
                    <p xml:id="d001l902" n="3" rend="3">Et sachiez que [en] Ethiope gist ceste beste avec la feme dou lion, et engendre une
                    beste qui a non cocote qui autresi ensit la voiz des homes. Et en sa boche n'a pas
                    gingives ne denz come autres bestes ont, fors que toz est un dent tout enterin, et
                    le reclot come une bo[ist]e.</p>
                    <lb/>
                </div2>
                <div2 xml:id="d001c184">
                    <head>
                        <title>1.190</title>
                        <abbr>190</abbr>
                    </head>
                    <p xml:id="d001l903" n="">Ci dit de loup.</p>
                    <lb/>
                    <p xml:id="d001l904" n="1" rend="1">Loup habonde en Ytalie et en maintes autres terres. Et sa force est en la bouche et
                    ou piz; et es reins n'a il point de force, et son col ne puet pas plier arriere. Et
                    si dient les pastors qu'il vivent aucune foiz [de] p[r]oie, aucune fois de terre,
                    aucune foiz de vent. Et quant li tens de sa luxure vient, plusors loupf ensivent par
                    route une lieue; mes a la fin ele resgarde entre touz et eslit le plus laide qui gise
                    o li, ja soit ce que tote l'annee ne se joingnent se .§{xii}. jors non. Et non engendrent
                    pas filz se en mai non, [et ce est quant li tonoire vient]. Por la garde de ses chaels
                    ne prenent il proie es contrees qui sont voisines a sa co[veri]e.</p>
                    <p xml:id="d001l905" n="2" rend="2">Et sachiez que la ou il voit home prem[i]er[s] [que il lui, li hom ne puet pas crier;
                    mais se li hom le voit premierement] lui, il despose tote fierté et ne puet corre.
                    [Et en la fin de sa coe a une laine de amors que li lous oste a ses dens, quant il
                    crient estre pris]. Et quant il ule de sa voiz, il m[e]ine tozjors son pié devant
                    sa bouche, por mostrer que soient plusors loups.</p>
                    <p xml:id="d001l906" n="3" rend="3">Une autre maniere de loups sont que l'en apele cervie[rs] ou luburne, qui sont pomelés
                    de noires taiches autresi come lonce, mes des autres choses est il semblables au loup.
                    Et est de clere veue tant que ses iauz percent les murs et les monz. Et ne porte que
                    .§{i}. filz; et est la plus obliouse chose dou monde, car la ou il manjue son paist,
                    et il resgarde par aventure une autre chose, oblie il mantenant que il mengoit, en
                    tel maniere que il ne set revenir, ainz le pert dou tout. Et si dient ceaus qui veu
                    l'ont, que de sa orine naist une preciouse pierre qui est apelee liguirez; ice conoist
                    bien la beste meesmes, selonc ce que les homes [dient qui] li ont veu covrir sa orine
                    [de sablon, par une envie de nature] que tel pierre ne pervieigne as homes.</p>
                    <lb/>
                </div2>
                <div2 xml:id="d001c185">
                    <head>
                        <title>1.191</title>
                        <abbr>191</abbr>
                    </head>
                    <p xml:id="d001l907" n="">Ci dit de lucrote et de sa nature.</p>
                    <lb/>
                    <p xml:id="d001l908" n="1" rend="1">Lucrote est une beste es parties de Inde qui de isnelité pas[se] touz autres animaus;
                    et est grant come un asne, et a crope de cerf, et piz et jambes de lion, chief de
                    cheval, piez de buef, et bouche grant jusques as oreilles, et ses denz sont touz d'un
                    os.</p>
                    <lb/>
                </div2>
                <div2 xml:id="d001c186">
                    <head>
                        <title>1.192</title>
                        <abbr>192</abbr>
                    </head>
                    <p xml:id="d001l909" n="">Ci dit de [m]anticores.</p>
                    <lb/>
                    <p xml:id="d001l910" n="1" rend="1">[M]anticores est une beste en cel païs meesmes, qui a face d'ome et color de sanc,
                    iauz janes, cors de lion, coe d'escorpion, et cort si fort que nulle beste puet eschaper
                    devant li. Mes sor toutes viandes aime char d'ome. Et si assemblent en tel maniere,
                    que ore maint l'un desoz et ore l'autre.</p>
                    <lb/>
                </div2>
                <div2 xml:id="d001c187">
                    <head>
                        <title>1.193</title>
                        <abbr>193</abbr>
                    </head>
                    <p xml:id="d001l911" n="">Ci dit de panthera.</p>
                    <lb/>
                    <p xml:id="d001l912" n="1" rend="1">Panthere est une petite beste tachiee de petiz cercles blans et noirs autresi come
                    petiz iauz et est aimés de touz animaus fors que dou dragon. Et sa nature est que
                    tout mantenant que ele a sa viande prise, si entre en sa spelonque et se dort .§{iii}.
                    jors; lors se lieve et ovre sa boche, et fleire si douz et si soef que toutes bestes
                    qui sent[ent] l'odor s'en vont devant li: soulement le dragon se fiche es pertuis
                    de[sous] terre, por la paor qu'il en a, que il set bien que a morir li covient.</p>
                    <p xml:id="d001l913" n="2" rend="2">Et sachiez que panthere ne porte filz en trestoute sa vie que un soule foiz, et orez
                    por quoi. Ses chaels quant il sont escreus dedenz le cors a la mere, ne veulent pas
                    soufrir jusques au tens de lor naissance, ainz efforcent nature et debrissent as ongles
                    les entrailles sa mere et s'en issent hors, en tel maniere que la mere ne conçoit
                    plus en nulle maniere per semence de son masle.</p>
                    <lb/>
                </div2>
                <div2 xml:id="d001c188">
                    <head>
                        <title>1.194</title>
                        <abbr>194</abbr>
                    </head>
                    <p xml:id="d001l914" n="">Ci dit de para[n]de.</p>
                    <lb/>
                    <p xml:id="d001l915" n="1" rend="1">Para[n]de est une beste en Ethiope, bien grant come un buef, et a chief et cornes
                    come cerf, et color de ours; mes les [ethi]opiens dient que para[n]de mue sa droit
                    color por paor selonc la tainte de la chose qui li est plus prochane. Ce meesmes font
                    polpes [en mer et camelion] en terre, de quoi li contes fist mencion ça en errieres.</p>
                    <lb/>
                </div2>
                <div2 xml:id="d001c189">
                    <head>
                        <title>1.195</title>
                        <abbr>195</abbr>
                    </head>
                    <p xml:id="d001l916" n="">Ci parole de singe.</p>
                    <lb/>
                    <p xml:id="d001l917" n="1" rend="1">Singe est une beste qui volentiers contrefait ce que ele voit faire as homes. Et mout
                    s'esleesce a la nueve lune, mes quant est reonde se dolorist et torbe de grant melancolie.</p>
                    <p xml:id="d001l918" n="2" rend="2">Et sachiez que singe porte .§{ii}. filz, dont ele aime l'un si forment que [ce est]
                    mervoilles, et l'autre despite; por quoi il avient que quant l'en le chace, que ele
                    porte son amé filz entre ses braz, et l'autre sor ses espalles, et s'enfuit tant come
                    ele puet. Mes la ou l'en la chace et la tient si cort que ele crient de son cors meesme,
                    il li covient a [de]guerpir son chier filz; mes l'autre se tient si fermement au col
                    sa mere que il eschape dou peril la ou la mere s'enfuit. Et si dient les ethiopiens
                    que lor terre a signes de diverses manieres.</p>
                    <lb/>
                </div2>
                <div2 xml:id="d001c190">
                    <head>
                        <title>1.196</title>
                        <abbr>196</abbr>
                    </head>
                    <p xml:id="d001l919" n="">De tygre.</p>
                    <lb/>
                    <p xml:id="d001l920" n="1" rend="1">Tygre est une beste qui plus naist as parties de Y[r]caine, et est menuement tachee
                    de vaires taches. Et sens faille tygre est une des plus corranz beste dou monde, et
                    de grant fierté. Et sachiez que la ou ele trove son lit veude de ses fiz, ele ensit
                    tost et isnelement les traches dou veneor qui les enporte. Mes l'ome qui le set et
                    qui molt redote sa cruauté, et qui set bien que fuie de cheval ne d'autre chose ne
                    le porroit guarentir, [si] giete enmi la voie par ou la beste vient plusors mireors,
                    l'un ça et l'autre la; et quant la tygre voit sa ymage dedenz le mireor et aparçoit
                    la figure et la semblance de son cors, ele cuide que ce soit [s]es filz, si le retorne,
                    mes c'est noient; puis s'en vet outre jusques a tant que il retrove un autre mireor
                    et garde et regarde, por la pité de son filz, or a l'un or a l'autre, tant que le
                    veneor s'en passe a sauveté.</p>
                    <lb/>
                </div2>
                <div2 xml:id="d001c191">
                    <head>
                        <title>1.197</title>
                        <abbr>197</abbr>
                    </head>
                    <p xml:id="d001l921" n="">De taupe.</p>
                    <lb/>
                    <p xml:id="d001l922" n="1" rend="1">Taupe est une petite beste qui vet tozjors par souz terre et cheville en diverses
                    parties, et manjue les racines que ele trove, ja soit ce que les plusors dient que
                    ele vit soulement de terre. Et sachiez que taupe ne voit goute, car nature ne vost
                    pas ovrir la pel qui est sor les iauz, et ensi n'i valent il neant, por ce que il
                    ne sont descoverz.</p>
                    <lb/>
                </div2>
                <div2 xml:id="d001c192">
                    <head>
                        <title>1.198</title>
                        <abbr>198</abbr>
                    </head>
                    <p xml:id="d001l923" n="">De unicor.</p>
                    <lb/>
                    <p xml:id="d001l924" n="1" rend="1">Unicor est une fiere beste, auques resemblables a cheval de son cors; mes il a piez
                    d'oliphant et coe de cerf, et sa vois est fierement espoentable; et enmi sa teste
                    sort un corne, sens plus, de mervoillouse resplendisor, qui a bien .§{iiii}. piez
                    de lonc, mes il est si fors et aguz que il perce legierement quantque il atant.</p>
                    <p xml:id="d001l925" n="2" rend="2">Et sachiez que unicor est si aspres et si fierz que nus ne le puet ataindre ne prendre
                    par nul engin ou laz dou monde: occis puet il bien estre, mes vif ne le puet l'en
                    jamas avoir. Et neporquant les veneors envoient une garce virge pucelle en cele part
                    ou l'unicor converse, car ce est sa nature que mantenant s'en vet a la pucelle tout
                    droit et deposse toute fierté, et se dort suavement et asseur en son sein et en ses
                    dras. Et en ceste maniere le deçoivent les veneors.</p>
                    <lb/>
                </div2>
                <div2 xml:id="d001c193">
                    <head>
                        <title>1.199</title>
                        <abbr>199</abbr>
                    </head>
                    <p xml:id="d001l926" n="">Ci dit de ours.</p>
                    <lb/>
                    <p xml:id="d001l927" n="1" rend="1">Ours a molt foible chief, mes sa force est es jambes et es [longes] por ce vet il
                    sovent tout droit en estant. Et sachiés que quant ours est deshaitiés de coup ou de
                    maladie, il manjue une herbe qui a nom f[lom]us qui le conduist en sa garison; mes
                    s'il manjue pomes de mandragore, a morir li covient, se ne fussent fromies qu'il manjue
                    [contre celui mal. Miel maingie] volentiers sor toutes autres choses.</p>
                    <p xml:id="d001l928" n="2" rend="2">Et sa nature est qu'il eschaufe sa luxure et gissent ensemble come les homes font
                    avec les femes et engendrent filz que la femele ne porte que .§{xxx}. jors; et por
                    la briefté dou tens nature n'a povoir de complir sa forme et la façon d'iaus dedenz
                    le cors sa mere, ainz naist une piece de char blanche sens nulle figure se ce non
                    que ele a .§{ii}. iauz. Et neporquant la mere la conforme et adroice a sa langue selonc
                    la semblance de soi et puis l'e[s]trai[n]t a son piz por doner li chalor et esperit
                    de vie.</p>
                    <p xml:id="d001l929" n="3" rend="3">Et endementiers se dort la mere bien .§{xiiii}. jors sens boivre et sens mangier si
                    forment que l'en la porroit batre et occire avant que ele s'esveillast. En ceste maniere
                    maint la mere priveement avec ses filz en repost .§{iiii}. mois, por quoi ses iauz
                    sont si tenebrous que ele ne voit se molt poi non quant ele ist de sa cave. De ceste
                    beste dient les plusors que ele engrasse et enbelist des bateures.</p>
                    <lb/>
                </div2>
                <div2 xml:id="d001c194">
                    <head>
                        <title>1.200</title>
                        <abbr>200</abbr>
                    </head>
                    <p xml:id="d001l930" n="">Ci finist le premier livre dou Tresor.</p>
                    <lb/>
                    <p xml:id="d001l931" n="1" rend="1">Ci finist la premiere partie de cest livre, qui devise briefment la generacion dou
                    monde et le comencement des rois et de la terre, et les establissimenz de l'une loi
                    et de l'autre, et la nature des choses dou ciel et de la terre, et l'ancieneté des
                    veilles estoires, et briefment raconte l'estre de chascun. Car se le maistre le vosist
                    plus largement metre en escrit et mostrer de chascune chose por quoi et coment, le
                    livre seroit grant sens fin, car a ce besoingneroient toutes les ars et toute philosophie.</p>
                    <p xml:id="d001l932" n="2" rend="2">Et por ce dit li maistres que la premiere partie de son tresor est en deniers contanz.
                    Et si come les genz ne porroient pas chevir lor beseignes et lor mercheandises sens
                    monoie, tout autresi ne porroient il savoir la certeineté des humanes choses se il
                    ne seussent ceste premiere partie dou conte.</p>
                    <p xml:id="d001l933" n="3" rend="3">Mes ci se taist li maistres des choses qui apartien[en]t a theorique, qui est la premiere
                    science dou cors de philosophie, et viaut torner as autres sciences, c'est a pratique
                    et a logique, por amasser la seconde partie de son tresor, qui doit estre de pieres
                    preciouses, et conclure toute la premiere partie de son Tresor.</p>
                    <lb/>
                </div2>
            </div1>
            <div1 xml:id="d002" type="section">
                <head>
                    <title>Libro II</title>
                    <abbr>2</abbr>
                </head>
                <div2 xml:id="d002c001">
                    <head>
                        <title>2.1</title>
                        <abbr>1</abbr>
                    </head>
                    <p xml:id="d002l1" n="">Ci comence le secont livre de Aristote qui parole de vices et de vertus le quel translata
                    maistre Brunet Latin de latin en romans.</p>
                    <lb/>
                    <p xml:id="d002l2" n="1" rend="1">Quant li maistres ot finee la premiere partie de son livre et que il i ot mis en escrit,
                    de theorique, ce que se apertenoit a son proposement, il volt maintenant ensivre la
                    matire, selonc la promesse que il fist en son prologue de devant, por dire des autres
                    sciences dou cors de philosophie, ce est de pratique et de logique, qui enseingne a
                    l'ome quel chose il doit fere et quel non, et la raison por quoi l'en doit fere les
                    unes et les autres non.</p>
                    <p xml:id="d002l3" n="2" rend="2">Aluec de ces .§{ii}. sciences traitera li maistres auques melleement, por ce que lor
                    argumens sont si entremellés que a peines porroient estre devisés. Et ce est la seconde
                    partie dou Tresor, qui doit estre de pierres preciouses, ce sont les mous et les enseignemens
                    des saiges, dont chascuns vaut a la vie des homes [et] por biauté et por delit et por
                    vertu: et nulle pierre n'est chiere se por cestes .§{iii}. choses non.</p>
                    <p xml:id="d002l4" n="3" rend="3">Et cest enseignement sera sor les .§{iiii}. vertus a[ctiv]es, dont la premiere est prudence,
                    qui est senefiee por le carboncle qui alumine la nuit et resplendist sor toutes pierres.
                    La seconde est atemprance, qui est senefiee por le saphir qui porte celestial color
                    et est plus graciouse que pierre dou monde. La tierce est force, qui est toutes pierres
                    et tos metaus, et por poi il n'est chose qui le puisse donter. La quarte vertu est justise,
                    qui est senefiee por l'esmeraude, qui est la plus usee vertus et la plus belle chose
                    que oil d'ome peust veoir.</p>
                    <p xml:id="d002l5" n="4" rend="4">Ce sont les tres chieres pierres dou Tresor, ja soit ce que il soit tout plein d'autres
                    pierres qui ont aucune vaillance, selonc ce que le bon entendeor porra veoir et conostre
                    as paroles que maistre Brunet Latin escrit en cest livre. Mes, tout avant, viaut il
                    fonder son edifice sor le livre de Aristote, et il le traslatera de latin en romans
                    et le possera au comencement de la seconde partie de son livre.</p>
                    <lb/>
                </div2>
                <div2 xml:id="d002c002">
                    <head>
                        <title>2.2</title>
                        <abbr>2</abbr>
                    </head>
                    <p xml:id="d002l6" n="">Ci comence de Etique Aristotes.</p>
                    <lb/>
                    <p xml:id="d002l7" n="1" rend="1">Tous ars et toutes doctrines et toutes huevres et tos triemenz sont por querre aucun
                    bien; donques distrent bien les philosophes que ce que toutes choses desirent est le
                    bien. Selonc diverses ars les fins sont divers, car teles fines [sont] en huevres et
                    teles sont ce que ensit par les huevres. Et, por ce que maintes sont les ars et les
                    huevres, chascun a sa fin; car medicine a une fin, ce est a faire santé, et l'a[rt]
                    de bataille a sa fin por quoi ele fu trové, ce est victoire.</p>
                    <p xml:id="d002l8" n="2" rend="2">Et sont aucunes ars qui sont generaus, et aucunes sont sens division. Et por ce sont
                    les unes souz les autres, si come est la science de chevalerie qui est generaus, et
                    desoz lui sont autres sciences particuliers, ce est la science de fere frains, seles,
                    espees et toutes les autres choses qui enseignent a fere chose qui a bataille beseingne.
                    Et les [ars] universeles sont plus dignes que les autres, por ce que les particuliers
                    sont trovees par les universels.</p>
                    <p xml:id="d002l9" n="3" rend="3">Et tout autresi com [en] les choses qui sont faites par nature est une derreene chose
                    a quoi la nature entent finalment, autresi en les choses qui sont faites par art est
                    une final chose a quoi sont ordenees trestotes les choses de cele art: ensi com celui
                    qui trait de son arc au signe a c[e]lui bersal por son adrescement, tout autresi a chascune
                    art une final chose qui adresce ses hueuvres.</p>
                    <lb/>
                </div2>
                <div2 xml:id="d002c003">
                    <head>
                        <title>2.3</title>
                        <abbr>3</abbr>
                    </head>
                    <p xml:id="d002l10" n="">Dou governement de la cité.</p>
                    <lb/>
                    <p xml:id="d002l11" n="1" rend="1">Donques li ars qui enseigne la cité governer est principal et soveraine et dame de
                    toutes ars, por ce que desoz lui sont contenues maintes honorables ars, si come est
                    rethorique et la science de fere ost et de governer sa mesnee. Et encore est ele noble
                    por ce que elle met en ordre et adrece toutes ars qui souz lui sont, et le sien compliment
                    et sa fin si est fin et compliment des autres. Donques [est ele] le bien de l'ome,
                    por ce que il le constraint de bien fere et le constraint de mal non fere.</p>
                    <p xml:id="d002l12" n="2" rend="2">Le droit enseingnement si est que l'en aille selonc [ce] que sa nature puet soffrir;
                    ce est a dire que celui qui enseigne geometrie doit aler par ses argumenz qui sont
                    apelés demonstracions, et en rethorique doit l'en aler par argumens et par raison de
                    voiresemblance. Et ce avient por ce que chascun artier [juge bien et] dit la verité
                    de ce qui apartient a son mestier, et en ce est son sens soutil.</p>
                    <p xml:id="d002l13" n="3" rend="3">La science de cité governer ne s'afiert pas a enfant ne a home qui ensive ses volentez,
                    por ce que andui sont non sachans des choses dou siecle, car cestui art ne quier pas
                    la science de l'ome, mes que il se torne a bonté.</p>
                    <p xml:id="d002l14" n="4" rend="4">Et sachiez que ‘enfant’ est en .§{ii}. manieres, car l'en puet bien estre viel d'aage
                    et enfant de mours, et puet estre enfant par aage et viel par honeste vie. Donques
                    la science de governer cité affiert a home qui n'est pas enfant de ses mours et qui
                    ne ensive ses volentez se lors non [qu'il] se covient et tant come il se [covi]ent
                    et la ou il se covient et si com est covenable.</p>
                    <p xml:id="d002l15" n="5" rend="5">Il i a choses qui sont coneues a nature et sont choses qui sont coneues a nos; por
                    que nos devons en ceste science comencier as choses qui sont coneues a nos. Car qui
                    se viaut estudier a savoir ceste science il se doit user des choses justes et bones
                    et honestes ou il li covient avoir son aime na[t]urement ordenee a ceste science. Mes
                    celui qui ne a ne l'un ne l'autre resgart a ce que Homerus dit: Se le premier est bon,
                    se l'autre est apareilliés a estre bon, mes qui de soi ne set nient et qui ne aprent
                    de ce que l'en li enseigne il est dou tout mescheant.</p>
                    <lb/>
                </div2>
                <div2 xml:id="d002c004">
                    <head>
                        <title>2.4</title>
                        <abbr>4</abbr>
                    </head>
                    <p xml:id="d002l16" n="">Ci parole de .§{iii}. vies.</p>
                    <lb/>
                    <p xml:id="d002l17" n="1" rend="1">Les vies nommees qui sont a conter sont .§{iii}. vies: l'une est vie de concupiscence
                    et de covoitise; l'autre est [vie] citiene, ce est de sens et de prouesce et de honor;
                    la tierce est contemplative. Et les plusors vivent selonc la vie des bestes, qui est
                    apelee vie de concupiscence, por ce que il ensivent ses volentez et ses deliz. Et chascune
                    de ces .§{iii}. vies a sa propre fin diverse des autres, tot autresi come medicine
                    a sa fin diverse de la science de combatre, car ele bee a faire santé et cele autre
                    a victoire.</p>
                    <lb/>
                </div2>
                <div2 xml:id="d002c005">
                    <head>
                        <title>2.5</title>
                        <abbr>5</abbr>
                    </head>
                    <p xml:id="d002l18" n="">Ci devise dou bien.</p>
                    <lb/>
                    <p xml:id="d002l19" n="1" rend="1">Le bien est en .§{ii}. manieres, car une maniere de bien est qui est desirez per lui
                    meesmes, et une autre maniere de bien est qui est desirés par autrui. ‘Bien par lui’
                    est beatitude, qui est nostre fin a quoi nos atendons. ‘Bien par autrui’ sont les honors
                    et les vertus, car c'est desiré por avoir beatitude.</p>
                    <p xml:id="d002l20" n="2" rend="2">Naturel chose est a l'ome qui soit citiens et qu'il se converse entre les homes et
                    entre les artiers; et contre nature seroit habiter ou desert ou n'a point de gent,
                    por ce que l'ome naturelment se delite en compaignie. Beatitude est chose complie,
                    si que ele n'a nul beseign d'autre chose dehors lui, par cui la vie des homes est prisable
                    et gloriouse: donques est beatitude le greingnor bien de touz et la plus soveraine
                    chose et la tres meillor de touz biens qui soient.</p>
                    <lb/>
                </div2>
                <div2 xml:id="d002c006">
                    <head>
                        <title>2.6</title>
                        <abbr>6</abbr>
                    </head>
                    <p xml:id="d002l21" n="">Ci devise .§{iii}. puissances de l'arme.</p>
                    <lb/>
                    <p xml:id="d002l22" n="1" rend="1">L'arme de l'ome a .§{iii}. puissances. Une est vegetative, et ceste est comune as arbres
                    et as plantes, car il ont arme vegetative ausi come les homes ont. La seconde est apelee
                    sensitive, et ceste est comune a toutes bestes, car il ont arme sensitive. La tierce
                    est apelee racionable, et por ceste est l'ome divers de toutes choses, por ce que nule
                    autre chose a arme raisonable se l'ome non.</p>
                    <p xml:id="d002l23" n="2" rend="2">Et ceste puissance raisonable est aucune foiz en huevre et aucune foiz en pooir; mes
                    beatitude est quant ele est en huevre et non pas en povoir solement, car se il ne le
                    fait il ne est mie bon. Toutes les huevres de l'ome ou sont bones ou sont mauvaises.
                    Et cil qui fait bones huevres il est dignes d'avoir le compliment de la vertu de cele
                    huevre: car celui qui bien citole est digne d'avoir le compliment de [son] mestier,
                    et cil qui mal le font le contraire.</p>
                    <p xml:id="d002l24" n="3" rend="3">Donc, se la vie de l'ome est selonc l'evre de raison, lors est il prisable quant il
                    la meine selonc la propre vertu. Mes quant maintes vertus sont en l'ome, et sa vie
                    est beseignable et honoree et moult digne si que plus ne poroit estre; por ce que une
                    soule vertu ne puet faire l'ome dou tout beate et parfait, car une soule arondele qui
                    vieigne ne un sol jor atemprés ne donent certeine enseingne dou printens. Et por ce
                    en poi de vie d'ome, ne en poi de tens que il face bones huevres, ne poons nos dire
                    que il soit beate.</p>
                    <lb/>
                </div2>
                <div2 xml:id="d002c007">
                    <head>
                        <title>2.7</title>
                        <abbr>7</abbr>
                    </head>
                    <p xml:id="d002l25" n="">Ci devise de .§{iii}. manieres de bien.</p>
                    <lb/>
                    <p xml:id="d002l26" n="1" rend="1">Le bien est devisé en .§{iii}. manieres, car li uns est bien de l'arme, li autres dou
                    cors, li autres dehors le cors. Mes le bien de l'arme est plus digne de nul des autres,
                    car c'est bien de Dieu, et sa forme n'est pas coneue se par les huevres vertuouses
                    non.</p>
                    <p xml:id="d002l27" n="2" rend="2">Et sens faille beatitude est en querre les vertus et en user les. Mes quant beatitude
                    est en l'abit et en pooir d'ome, et non en ses fais, ce est a dire quant il poroit
                    fere bien et ne le fait mie, lors est il vertuous ensi come celui qui se dort, car
                    ses huevres et ses vertus ne se moustrent; mes l'ome qui est beate covient ausi come
                    par necessité que il face le bien en huevre. Ensi come le saige champion et fort qui
                    se combat et viaut porter la corone de victoire, tout autresi l'ome bon et beate a
                    le guerredon et la loange de sa vertu que il fait et moustre veraiement par ses huevres,
                    por ce que le guerredon de la [vertu] est le delit que l'en a, tant come huevre la
                    vertu. Car chascuns se delite en ce que il aime: li just se delite en justise, li saiges
                    en sapience, et li vertuous en vertu. Et toute huevre qui est par vertu est belle et
                    delitable en soi meesmes.</p>
                    <p xml:id="d002l28" n="3" rend="3">Beatitude est [la] chose au monde qui est tres delitable, mes la beatitude qui est
                    [en] terre abeseigne des biens dehors, car il est dure chose que l'en face belles huevres
                    [se il n'a] part des choses avenables a bone vie, et habondance d'avoir et de amis
                    et de parens et prosperité de fortune; et por ce la sapience abeseigne d'aucune chose
                    qui face conoistre sa valor et ses honors.</p>
                    <p xml:id="d002l29" n="4" rend="4">Se aucuns [don] as homes dou monde Dieus glorious et soverains fai[t], l'en doit bien
                    croire que celui don soit beatitude, por ce que est la meillor chose que puisse estre
                    ou monde; car elle est moult honorable chose et est le complement et la forme de vertus.
                    Ne il n'est pas dit dou cheval ne des autres bestes ne des enfans que il soient beates,
                    por ce que il ne font huevres de vertu.</p>
                    <p xml:id="d002l30" n="5" rend="5">Beatitude est chose f[e]rme et estable tozjors en une fermeté, si que ele ne se remue
                    pas; et si n'est une fois bien et autre mal, mes toutes fois est bien, por ce que l'esmuemens
                    de bonté ou de malice n'est pas s'es huevres des homes non.</p>
                    <p xml:id="d002l31" n="6" rend="6">Le pilier de beatitude est [l'euvre] que l'ome fait selonc vertu, et la colombe dou
                    contraire est l'uevre que l'en fait selonc vi[c]e. Et vertus ferme et estable [est]
                    en l'arme de l'ome. L'ome vertuos ne se conturbe ne esmaige por nulle temporel chose
                    que li aveigne, car il ja n'auroit beatitude se il s'esmaiast: car dolor et paor abatent
                    les huevres de vertu et la joie de beatitude. Aucunes choses sont moult gre[v]ables
                    a sostenir, mes quant l'en l'a bien sostenue lors apert et se moustre la hautesce de
                    son coraige. Et sont autres choses qui ne sont griés a sostenir a nul home: qui le
                    soffre ne moustre pas que en lui soit force.</p>
                    <p xml:id="d002l32" n="7" rend="7">Et ja soit ce que mort et maladies de fiz soient griefs a sostenir, ne doivent pas
                    remuer l'ome de sa felicité; car bien et felicité et home felix et Dieu glouriox et
                    beneoit sont tant digne chose et tant honorable que nul pris ne nulle loenge ne lor
                    soufist pas; et nos devons reverir et magnifier et glorifier Dieu sor toutes choses,
                    et si devons croire que en lui soit tot bien et toute felicité, por ce qu'il est comencement
                    et achoisons de toz biens.</p>
                    <p xml:id="d002l33" n="8" rend="8">Felicité est une chose qui vient par vertu de l'ame, non pas dou cors. Car tout ensi
                    come le bon miege quiert la nature de l'ome por mantenir le en santé et por doner li
                    mecine en toutes les maladies, ausi doit le governeor de cité veillier et estudier
                    que il puisse profiter a ses citiens, mantenir la felicitez qui apartient a l'arme
                    intelectuel, et amonester les a faire huevres de vertus, por ce que lor fruit est felicitez.</p>
                    <lb/>
                </div2>
                <div2 xml:id="d002c008">
                    <head>
                        <title>2.8</title>
                        <abbr>8</abbr>
                    </head>
                    <p xml:id="d002l34" n="">Ci dit des puissances de l'arme.</p>
                    <lb/>
                    <p xml:id="d002l35" n="1" rend="1">L'arme de nos a maintes puissances. L'une n'est pas raisonable, c'est l'arme des plantes
                    et des autres animaus; por ce n'est ele proprie puissance de l'ome, car ele puet ovrer
                    en dormant.</p>
                    <p xml:id="d002l36" n="2" rend="2">L'autre est puissance entellective, por l'uevre de la quel est l'ome dit bon ou mauvais,
                    et ne mostre pas ses huevres en dormant.</p>
                    <p xml:id="d002l37" n="3" rend="3">Et por ce fu dit que l'ome felix ne se desemble pas por moitié de lor vie dou mauvais,
                    car en dormant ensi est le bon come le mauvais, por ce que en dormir se repossent les
                    huevres qui font la vie bone ou mauvaise. Mes ce n'est pas voir [en tout] generaument,
                    por ce que l'arme des bons voit sovent en songe bones ymaginations et profitables,
                    les quels ne puet veoir l'arme des mauvais.</p>
                    <p xml:id="d002l38" n="4" rend="4">Et est une autre puissance de l'[ar]me qui n'est pas raisonable, mes apartient en raison
                    por ce que ele doit estre obeissanz a raison, et est apelee vertus concupiscible. Et
                    tu dois savoir que en l'arme sont aucune foiz contraires movemenz, ausi come ou cors
                    quant l'un membre se muet et est paralitiques, qu'il covient movoir contre nature;
                    mais ceste contrarieté est manifeste ou cors et privee en l'arme.</p>
                    <p xml:id="d002l39" n="5" rend="5">La raisonable puissance est en .§{ii}. manieres: une qui est raisonable veraiement,
                    qui nos fait aprendre, conoistre et jugier; l'autre est apelee concupiscible, et si
                    est raisonable [tant come elle est obeissant a la puissance qui est raisonable] veraiement,
                    autresi [comme] li bons fiz qui reçoit le chastiement de son pere et ne se revelle
                    encontre lui.</p>
                    <lb/>
                </div2>
                <div2 xml:id="d002c009">
                    <head>
                        <title>2.9</title>
                        <abbr>9</abbr>
                    </head>
                    <p xml:id="d002l40" n="">Ci dit de .§{ii}. manieres de vertus.</p>
                    <lb/>
                    <p xml:id="d002l41" n="1" rend="1">Por ce apert il que .§{ii}. manieres sont de vertu. L'une est de l'entendement de l'ome,
                    ce est sapience et science et sens; l'autre est de moralité, ce est chasteté et largesce
                    et autres semblables. Et ce puet chascuns veoir clerement, car quant nos volons un
                    home prisier de vertu entellectuel disons: «Ce est un saige home et soutil»; mes quant
                    le volons prisier de moralité nos disons: «Ce est un home chaste et large».</p>
                    <lb/>
                </div2>
                <div2 xml:id="d002c010">
                    <head>
                        <title>2.10</title>
                        <abbr>10</abbr>
                    </head>
                    <p xml:id="d002l42" n="">De la vertu de l'entendement.</p>
                    <lb/>
                    <p xml:id="d002l43" n="1" rend="1">La vertu de l'entendement est engendree et escreue en l'ome par doctrine et par enseignement,
                    et por ce li covient esperience et lonc tens. La vertu de moralité naist et croist
                    par bon us et honeste, car ele n'est pas en nos par nature, a ce que chose naturel
                    ne puet estre muee de sa nature par usage contraire.</p>
                    <p xml:id="d002l44" n="2" rend="2">Raison coment: la nature de la pierre est d'aler tozjors aval; nus ne la porroit tant
                    gieter amont que ele seust sus aler. Et la nature dou feu est d'aler amont; nus ne
                    le porroit tant avaller que il seust en aval metre la flambe. Et generaument nulle
                    naturel chose puet par usaige aprendre a faire le contraire de sa nature. Et ja soit
                    ce que ceste vertu ne soit en nos par nature, certes la puissance d'aprendre la est
                    en nos par nature, et le compliment est en nos par usaige. Por ce je di que cestes
                    vertus ne sont pas en nos dou tout sens nature, ne dou tout selonc nature, mes la racine
                    et le comencement de reçoivre ces vertus sont en nos par nature et le lor compliment
                    est en nos par usaige.</p>
                    <p xml:id="d002l45" n="3" rend="3">Et toutes choses qui sont en nos par nature sont premierement en pooir et puis en fait,
                    ausi come les sens de l'ome; car tout avant a l'ome pooir de veoir et de l'oïr, et
                    par celui pooir voit et ot, et nus ne voit devant qu'il en a le povoir. Donques savons
                    nos que le pooir est devant le faire, mes es choses de moralité est le contraire, car
                    l'uevre et le fait est devant le pooir.</p>
                    <p xml:id="d002l46" n="4" rend="4">Raison coment: por quoi aucun home a la vertu de justise? Porce qu'il a devant fait
                    maintes huevres de justise; et un autre a la vertu de chasteté, [por ce qu'il a devant
                    fait maintes euvres de chasteté].</p>
                    <p xml:id="d002l47" n="5" rend="5">Tout autresi est des choses de mestier et de art; car l'en [set] faire maisons, por
                    ce que l'en a maintes faites premierement, car autrement ne le seust il, se il ne l'eust
                    ovré plusors fois. Autresi set chascuns biens citoler por ce que il l'a moult usé.</p>
                    <p xml:id="d002l48" n="6" rend="6">Et l'ome est bon par bien faire, et mauvais par mau faire; et par une meesme chose
                    naissent en nos et se corrompent les vertus, se cele chose est menee en diverses manieres;
                    tout autresi com la santé: car travaillier atempreement engendre santé ou cors de l'ome;
                    mes travaillier ou plus ou moins que mestier est corompe la santé; mes moieneté la
                    guarde et acroist.</p>
                    <p xml:id="d002l49" n="7" rend="7">Ausi est la vertu, car ele corrompe et guaste par poi et par trop, et si se conserve
                    et mantient par la moieneté. Raison coment: paor et hardement corrompent la prouesce
                    de l'ome; car l'ome qui a paor s'en fuit par toutes choses, [ne n'ose riens entreprendre];
                    et li hardiz enprent a faire toutes choses et les cuide mener a fin. Ne l'une ne l'autre
                    n'est pas prouesce, mes prouesce est aler par mi entre hardement et paor, et doit home
                    [foïr] [les choses qui sont a foïr, et envaïr] les choses qui doivent estre envaïes.</p>
                    <p xml:id="d002l50" n="8" rend="8">Et cest [h]a[b]is est [aquis] par usaige de despiser les terribles choses; et le [h]a[b]is
                    de chasteté est [aquis] par usaige de retenir soi contre ses covoitises. Autresi devez
                    entendre de toutes vertus.</p>
                    <lb/>
                </div2>
                <div2 xml:id="d002c011">
                    <head>
                        <title>2.11</title>
                        <abbr>11</abbr>
                    </head>
                    <p xml:id="d002l51" n="">Coment home est vertuous.</p>
                    <lb/>
                    <p xml:id="d002l52" n="1" rend="1">Or covient que nos devisons la differance qui est entre habit de vertu et habit que
                    est sens vertu, por dolor ou por leesce qui font lor huevres: ce est a dire que l'ome
                    qui [s'astient] de charnel volenté et de cele abstinence il est liez, certes il est
                    chastes; mes celui qui s'en abstient et de cele abstinence est dolans, certes il est
                    luxurious.</p>
                    <p xml:id="d002l53" n="2" rend="2">Tout autresi est il d'un home qui [sostient] et soufre maintes terribles choses, dont
                    il ne se conturbe point: certes il est proudome et fort, mes celui qui se conturbe
                    est paouros. En toutes huevres et en touz mors ensi avient dolor ou leesce, donques
                    chascune vertu est en delit ou en corrous. Et por ce li governeor des villes honorent
                    ceaus qui se delitent en ce que il doivent, et metent en divers tormenz ceaus qui se
                    delitent si com il ne doivent.</p>
                    <lb/>
                </div2>
                <div2 xml:id="d002c012">
                    <head>
                        <title>2.12</title>
                        <abbr>12</abbr>
                    </head>
                    <p xml:id="d002l54" n="">De trois choses que l'en desirre.</p>
                    <lb/>
                    <p xml:id="d002l55" n="1" rend="1">Les choses que l'en desirre sont .§{iii}.: l'une est profitable, l'autre est delitable
                    et la tierce est bone. Et les contraires sont ausi .§{iii}.: non profitable, non delitable,
                    mauvaise. En ces .§{iii}. celui qui use raison est bon et qui ne le use par raison
                    est mauvais, et meesmement en delit, car delit est norris o nos de nostre naissance:
                    por quoi il sera grandisme chose a avoir mesure ou drecement en delit. Donques trestoute
                    l'entencion de nostre livre est encontre delit; car Eracli[t]us dit que [en] les [griés]
                    choses covient avoir art. Donques toute l'entencion de l'ome qui governe les citez
                    est que il face deliter ses citiens en choses qui se convieigne, et lors et ou et tant
                    come se covient. Et celui qui use bien ces choses selonc ce qu'il covient il est bon,
                    et celui qui fait le contraire si est mauvais.</p>
                    <lb/>
                </div2>
                <div2 xml:id="d002c013">
                    <head>
                        <title>2.13</title>
                        <abbr>13</abbr>
                    </head>
                    <p xml:id="d002l56" n="">[Comment hom est vertuous].</p>
                    <lb/>
                    <p xml:id="d002l57" n="1" rend="1">Et porroit aucun demander coment est home juste faissant huevres de justise, et atemprés
                    faissant huevres de atemprance; et un autre diroit que tout est ausi come de gramatique,
                    car l'ome est apelés gramatiques se il parle selonc gramatique; mes a la verité dire
                    il n'est pas de vertus ensi come des ars, ainces est tout autrement, car qui viaut
                    estre bon en aucune art il ne li covient autre chose que savoir le, mes en vertu le
                    savoir n'est pas sofisant sens huevre; por ce li covient faire et eslire huevre de
                    vertu, et que sa volenté soit [parmanable].</p>
                    <p xml:id="d002l58" n="2" rend="2">Et cil qui cuide bon estre par solement savoir, sens l'uevre, est semblable au malade
                    qui bien set l'amonestement de son fisicien, mes il n'en observe point: et tout autresi
                    come tel malade sont loins de guarison, autresi sont tex homes loins de felicité.</p>
                    <lb/>
                </div2>
                <div2 xml:id="d002c014">
                    <head>
                        <title>2.14</title>
                        <abbr>14</abbr>
                    </head>
                    <p xml:id="d002l59" n="">[Que vertus sunt en habit].</p>
                    <lb/>
                    <p xml:id="d002l60" n="1" rend="1">En l'arme de l'ome a .§{iii}. puissances, ce est habit, pooir et passion. Passions
                    sont come amor, leesce et misericorde: et totes choses de cui ensit vol[up]té et moleste
                    [sont] sous ces choses de passion. [Povoir est la nature par qui nous povons demourer
                    soubz choses de passion c'est que] nos povons corrocier ou joir ou avoir misericorde.
                    Habit est cele chose par cui l'ome est prisiés ou blasmés; por quoi je di que vertu
                    n'est pooir ne passion, [ansois est habit; car por passion] ne par pooir n'est pas
                    l'ome loé ne blasmé, mes por l'abit est il prisié, se il est ferme et parmananz en
                    son coraige. Et nos avons ja enseigné la voie qui a ce nos amoine, car qui bien set
                    la nature de vertu il a bien la voie por aler.</p>
                    <lb/>
                </div2>
                <div2 xml:id="d002c015">
                    <head>
                        <title>2.15</title>
                        <abbr>15</abbr>
                    </head>
                    <p xml:id="d002l61" n="">[Ci dit de vertu que ele est et coment].</p>
                    <lb/>
                    <p xml:id="d002l62" n="1" rend="1">Vertus est trovee en cele chose qui a mileu et estremités, ce est a dire plus et moins.
                    Et ce mileu est en .§{ii}. manieres: li uns est selonc nature et li autres est par
                    [comparison] de nos. Le mi [qui] est selonc nature et par [soi est cil] qui en toutes
                    choses est une meesme chose. Raison coment. Se .§{x}. sont trop et .§{ii}. sont poi
                    le mi est .§{vi}., por ce que .§{vi}. est tant plus de .§{ii}. com il est moins de
                    .§{x}.</p>
                    <p xml:id="d002l63" n="2" rend="2">Le mileu qui est par [comparison] de nos celui est qui ne est ne poi ni trop. Raison
                    coment: se mangier une petite viande est poi et mangier une grant viande est trop,
                    il ne doit mie prendre le mileu, car se mangier .§{ii}. pains est poi et mangier .§{x}.
                    pains est trop, il ne doit por ce mangier .§{vi}. pains, por ce qu'il ne prendroit
                    pas le mileu en comparoison de soi, ainz prendroit le mileu por soi, car mileu [selonc]
                    nos est mangier qui ne soit ne poi ne trop.</p>
                    <p xml:id="d002l64" n="3" rend="3">Et artiers s'efforcent a tenir mileu en ses ars et deguerpir les estremités, ce est
                    poi et trop. Et la vertu moral [est] en iceles choses en cui le poi et le trop est
                    desprisable et mileu est prisable. Donques est vertus un habit par volenté, qui per
                    certe raison [et] determinee demoure en mileu qui est selonc nos.</p>
                    <lb/>
                </div2>
                <div2 xml:id="d002c016">
                    <head>
                        <title>2.16</title>
                        <abbr>16</abbr>
                    </head>
                    <p xml:id="d002l65" n="">[Encores de vertu].</p>
                    <lb/>
                    <p xml:id="d002l66" n="1" rend="1">Le bien ne puet estre fait se par une guise non, mes mal fait l'en en plusors guisses.
                    Et por ce est forte chose et penible a estre bon, et legiere chose a estre mauvais;
                    et ceste est l'achoison por quoi avient que plus de genz sont mauvais que bons. Et
                    aucunes choses sont si mauvaises dou tout que en eles ne puet estre trové aucun mileu,
                    por ce que eles sont mauvaises en tout, si com larecin, murtre, avoltire; et autres
                    choses sont mi tout purement, en quoi n'est nulle estremité, si com est vertu, ce est
                    atemprance et fortesce. Et ce avient por ce que le droit mi n'a dedens soi nulles estremités.</p>
                    <p xml:id="d002l67" n="2" rend="2">Force est mileu entre paor et hardement, et chastetez est le mi entre sivre ses volentez
                    et non sivre nulles.</p>
                    <p xml:id="d002l68" n="3" rend="3">Et largesce est le mi entre avarice et prodigalité, car prodigue est celui qui se desmesure
                    en despendre et qui faut en prendre, et aver celui qui se desmesure en prendre et qui
                    faut en despendre; mes le large se tient en mi entre ces .§{ii}. estremités.</p>
                    <p xml:id="d002l69" n="4" rend="4">Et sachiez [que] liberalitez [et] largesce, avarice et prodigalité sont entor les petites
                    choses menues, mes le mi qui est en dignetés et en hautes choses et granz est apelez
                    magnificence, et ses estremités sont se[n]s propres nons.</p>
                    <p xml:id="d002l70" n="5" rend="5">Le mi en covoitise des dignetez et de honors est droiture de coraige. Et celui qui
                    trop en desire est apelez magnanime, ce est a dire de grant coraige; et celui qui poi
                    en desire est apelés pusillanime, ce est a dire de povre cuer. Et l'ome qui se corouce
                    de ce qu'il doit, et lors et tant et coment il covient, il est mansuete; et celui qui
                    se corouce si com il ne doit il est apelez iraconde; et celui qui se corouce moins
                    qu'il ne doit si est apelé non corouçable.</p>
                    <p xml:id="d002l71" n="6" rend="6">La verité est le mi entre .§{ii}. estremités, c'est dou poi et dou trop. Et celui qui
                    tient le mileu entre [ces] .§{ii}. choses est apelés [verais, mais cil qui trop se
                    loe a non] ventieres, et celui qui [en] ce faut est apelez humbles.</p>
                    <p xml:id="d002l72" n="7" rend="7">Celui qui tient le mi en choses de jeuc et de solas est apelés en grezois ‘[e]utrepellos’;
                    et cil qui se desmesure est juglor et menistrel; et cil qui y faut est un forestier
                    champestre.</p>
                    <p xml:id="d002l73" n="8" rend="8">Celui qui tient le mi a vivre entre les genz est apelez amis et home plaisant; et cil
                    qui en ce se de[s]m[es]ure sens profit est apelés biscortois, et se il le fait par
                    son profit il est apelés losengiers; et cil qui en ce faut est apelés home sens escole.</p>
                    <p xml:id="d002l74" n="9" rend="9">Vergoigne est une passion de l'arme, non pas vertu. Et celui qui tient le mi en vergoigne
                    est vergoignox; et qui en ce se desmesure est apelez en grezois ‘tachophia’; et cil
                    qui y faut est apelez sens vergoigne et sens front.</p>
                    <p xml:id="d002l75" n="10" rend="10">Et [en] toutes les passions a mi et estremités; car, com il avient a aucun nostre voisin
                    bien ou mal, cil garde le mi qui est liés dou bien qui avient as bons et qui n'est
                    pas dolanz dou mal qui avient as mauvais; mes l'enviox se duet de touz biens, a qui
                    qu'il avieigne.</p>
                    <lb/>
                </div2>
                <div2 xml:id="d002c017">
                    <head>
                        <title>2.17</title>
                        <abbr>17</abbr>
                    </head>
                    <p xml:id="d002l76" n="">[Ci enseingne conoistre les vertus].</p>
                    <lb/>
                    <p xml:id="d002l77" n="1" rend="1">Trois ordres sont as huevres et as passions, ce est mi et plus et moins: dous mauvais
                    et un bon; mes trestoz sont contraires entre soi, a ce que poi est contre trop et le
                    mi est contre [les .§{ii}.] estremités, ce est de poi et de trop. Dont il avient que
                    se tu fais comparoison entre le mi et le poi, certes le mi entre aus est le trop; et
                    se tu feras comparoison entre prouesce et paor, certes la prouesce sera hardement;
                    et se tu façoies comparoison entre prouesce et hardement, certes la prouesce sera paor.</p>
                    <p xml:id="d002l78" n="2" rend="2">Mes il a greignors contrarietez entre les .§{ii}. estremités. Aucunes estremités sont
                    plus propinques a le mi que autres, car hardement est plus pres a force que paor, et
                    prodigalitez est plus pres de largesce que avarice, et non sivre nulle charnel volenté
                    est plus pres de chasteté que luxure.</p>
                    <p xml:id="d002l79" n="3" rend="3">Et ce avient par .§{ii}. raisons: l'une est selonc la nature de la chose, l'autre est
                    par nos. Par nature de la chose est que paor est plus contraire a force que n'est li
                    hardement; de par nos est por ce que cele estremité a cui nos somes plus cheables par
                    usaige est plus lointeine dou mi; et por ce que nos sumes plus atornés naturelment
                    a ensivre la volenté de la char, covient il que covoitise soit plus [contre chasteté
                    que son contraire].</p>
                    <p xml:id="d002l80" n="4" rend="4">Donques, puis que vertu est en prendre le mi, a le quel prendre beseingnent maintes
                    consideracions, grief chose est a l'ome que il puise vertuous estre, por ce que prendre
                    le mi en toz ars n'affiert pas a chascun home, mes a celui proprement qui saiges est
                    et complis en cele art. Ce est a dire que toz homes ne sevent trover le point en mi
                    le compas dou cercle, se celui non qui est saiges en geometrie: tout autresi est des
                    autres huevres, car faire une chose est legiere, mes faire le en tel maniere come il
                    doit ne apartient pas s'a celui non qui est saiges en cele huevre.</p>
                    <p xml:id="d002l81" n="5" rend="5">Et chascune huevre qui tient le mi est belle et digne voirement; et por ce devons nos
                    encliner nostre arme au contraire de nos desirriers jusques a tant que le mi vieingne.
                    Et il est moult grevable d'aler aprés la droite chose, de quoi les plusors forvoient;
                    mes en toutes choses le mi est plus prisable, a cui nos devons entendre une hore faissant
                    plus et autre moins, jusques a tant que nos veignons a la certeineté de lui.</p>
                    <lb/>
                </div2>
                <div2 xml:id="d002c018">
                    <head>
                        <title>2.18</title>
                        <abbr>18</abbr>
                    </head>
                    <p xml:id="d002l82" n="">[Coment l'en fait bien et mal].</p>
                    <lb/>
                    <p xml:id="d002l83" n="1" rend="1">Les huevres que l'en fait, les unes sont par volenté, les autres sont naturels, et
                    unes autres sont composees des unes et des autres. Les naturels contre volenté sont
                    ce a quoi nos constraint nostre coraige a fine force, encontre volenté ou par ignorance,
                    ausi come [se] un vent levast un home et le portast en un autre leuc; et a tex homes
                    pardone l'en sovent, mes aucune fois chiet la colpe et la honte sor lui meesmes.</p>
                    <p xml:id="d002l84" n="2" rend="2">Et les huevres que l'en fait par sa propre volenté sont quant un home esmuet ses membres
                    ou son coraige par son arbitre a querre les vertus ou les vices en quoi il est prisiez
                    ou desprisiez.</p>
                    <p xml:id="d002l85" n="3" rend="3">Les autres huevres qui sont composees par volenté et par nature sont autresi come d'un
                    home qui est en une nef tempestee et qui giete hors ses choses por guarantir sa vie.</p>
                    <p xml:id="d002l86" n="4" rend="4">Tout autresi avient il dou comandement dou tirant qui comande a un home, qui est souz
                    sa seignorie, que il occie son pere et sa mere; car tel comandement, qui l'obeist,
                    est par volenté et contre volenté, mes plus s'acorde as huevres qui sont par volenté
                    que par force, por ce que, se tu l'occis, ce est par ta volenté, puis que tu fais l'uevre,
                    ja soit ce que tu le faces por le comandement ton seignor: et por ce que en ces choses
                    a [pris] et laidesce, l'en se devroit avant laissier tuer que faire si laides huevres.</p>
                    <p xml:id="d002l87" n="5" rend="5">Povreté de sens et de discrecion est achoisons de mal. Et touz homes mauvais ont poi
                    de sens et non ont conoissance de cel qu'il doivent faire et que non; et par ceste
                    guisse multeplient les homes mauvais. Mais l'en penssent les genz que les yvres et
                    home corroucié, quant il font mal, qu'il le facent par ignorance, ce est par non savoir.</p>
                    <p xml:id="d002l88" n="6" rend="6">Et ja soit ce que il soient non sachant en lor afaire, toutes fois l'achoisons dou
                    mal n'est pas hors de l'ome, por ce que la science de l'ome ne puet dessevrer de lui,
                    se il ne est forsenés ou en autre maniere por quoi son sens [s'an] puet aler.</p>
                    <p xml:id="d002l89" n="7" rend="7">Et l'achoisons de ce est concupiscence et ire, qui sont achoisons de toutes mauvaises
                    huevres, que l'en fait par volenté; car il n'est mie possible chose que l'en face les
                    bones huevres par volenté et les mauvaises sens volenté.</p>
                    <p xml:id="d002l90" n="8" rend="8">Car volentés est plus comune [et general que n'est eleccion, por ce que volenté est
                    comune] as enfanz et as autres animaus, mes election ne apartient pas se a celui non
                    qui se garde de ire et de concupiscence.</p>
                    <p xml:id="d002l91" n="9" rend="9">Et tele foiz desirre l'en chose qui ne est pas puissible, mes l'en ne esli[t] pas chose
                    qui non est poisible. [Encore], la volenté est fin, mes election est devant la fin;
                    car nos desirons santé et felicité, mes primes eslisons les choses qui a ce nos amoinent.</p>
                    <p xml:id="d002l92" n="10" rend="10">Encore, la opinion n'est pas election, [car openion vet devant la eleccion] et [va]
                    aprés ausi; et l'ome est apelés bon et mauvais selonc [s]es election[s], [et non selonc
                    sa openion.</p>
                    <p xml:id="d002l93" n="11" rend="11">Encore openion est ou de verité ou de fauseté, mes eleccion est] eslire le bon ou le
                    mauvais.</p>
                    <p xml:id="d002l94" n="12" rend="12">Encor, i est opinion des choses que l'en ne [set] fermement, mes election est des choses
                    que l'en set a certes.</p>
                    <p xml:id="d002l95" n="13" rend="13">Encor, ne doit l'en eslire totes les choses que l'en desire, mes celes solement sor
                    quoi il a eu consoil devant.</p>
                    <p xml:id="d002l96" n="14" rend="14">Encor, ne doit l'en faire consoil sor toutes choses, mes de celes sor quoi consoillent
                    les saiges homes et les conoissanz; car des choses as fox et simplex gens ne doit l'en
                    conseil faire;</p>
                    <p xml:id="d002l97" n="15" rend="15">mes de grief chose que nos faire povons, dont nos sumes en dote de sa fin come ele
                    puisse aler, doit hom consoil avoir, si come de baillier mecine a un malade et assez
                    autres choses semblables.</p>
                    <p xml:id="d002l98" n="16" rend="16">Encore, des choses qui n'apartien[en]t a nos [ne] doit l'en fere consoil, car ne doit
                    conseillier nul coment les genz puissent habiter Tegodimone.</p>
                    <p xml:id="d002l99" n="17" rend="17">Encore, ne nos devons consoillier des choses necessaires et perpetuels, ce est dou
                    soloil se il se lieve ou non. Encor, [ne] nos devons consoillier des choses qui sont
                    en dote, si come est de trover un tresor.</p>
                    <p xml:id="d002l100" n="18" rend="18">Encor, ne se doit hom conseillier de la fin, mes des choses devant la fin, ce est
                    a dire que le fisicien ne se consoille pas de la santé, ne le rethorique de faire
                    croire ses dis, ne celui qui fist la loi ne se consoile de felicité, mes chascuns
                    d'iaus ferme en son corraige la fin de cele chose et pre[nt] conseil coment il puisse
                    venir a cele fin, ou par soi ou par ses amis, car ce que l'en fait par ses amis fait
                    [l'an] par soi. En ceste maniere use il toutes choses qui l'amoinent a cele fin et
                    deguerpis[t] les autres.</p>
                    <p xml:id="d002l101" n="19" rend="19">Volenté est fins, si com il est devisé ça erriere. Et cuident aucun que le bien soit
                    ce que l'en desirre, et aucun sont qui cuident que les choses que l'en desirre soient
                    celes qui semblent estre bones; mes a la verité dire le bien est ce qui bon semble
                    au bon home, car li bons hom juge des choses ausi come [le sain des savours], qui
                    juge le douz si come douz et l'amer por amer, mes le malade juge le dolz por amer
                    et l'amer por douz.</p>
                    <p xml:id="d002l102" n="20" rend="20">Tout autresi est dou mauvais home, au quel les bones huevres semblent estre mauvaises
                    et les mauvaises semblent estre bones; [et ce avient porce que au mauvais home semblent
                    estre bones] iceles choses selonc que il [l]e delitent [et celles mauvaises que ne
                    li delitent].</p>
                    <p xml:id="d002l103" n="21" rend="21">Et maint homes sont malade de ceste maladie, por ce que les huevres dou bien et dou
                    mal sont en lor arbitre et en lor election; car faire bien est en nos et faire mal
                    ausi, mes il avient aucune foiz des huevres autresi come dou pere, a cui [semble]
                    que ses mauvais filz soient bons.</p>
                    <p xml:id="d002l104" n="22" rend="22">Et que la verité soit que bien faire et mau faire soit en nos, apert clerement par
                    ceaus [ki la loi firent, car il tormentent ceaus ki mal font, et honorent ceaus] qui
                    bien font. Et la loi nos conorte de bien faire et de garder nos de males huevres,
                    mes n[u]s ne conort[e] [un] autre se de ce non qui [est] en sa poesté, ce est qu'il
                    n'eust dolor des choses qui font dolor et que l'en ne s'echaufe par le feuc, et que
                    l'e[n] n'ait fain ne soif a la defaute des viandes.</p>
                    <p xml:id="d002l105" n="23" rend="23">Ceaus qui la loi firent punissent home de cele ignorance de quoi il est achoisoné
                    par sa negligence.</p>
                    <p xml:id="d002l106" n="24" rend="24">Car .§{ii}. manieres sont de ignorances: l'une est de quoi l'ome qui la fait ne est
                    pas achoisonés, c'est le forsenné, et de ce ne doit il estre punis; l'autre ignorance
                    est cele de cui l'ome est achoisoné, ce est de [l'ivre], dont il doit estre punis.</p>
                    <p xml:id="d002l107" n="25" rend="25">Et tot home qui trespasse le comandement de la loi doit estre punis: ces sont toz
                    les mauvais et les non justes, car eaus meesmes volent tex estre, mes il n'est pas
                    voiresemblable que il soient non juste contre sa volenté, car eaus sevent bien les
                    huevres que si les font mauvais estre. Si est [en] lor seignorie dou faire et dou
                    non;</p>
                    <p xml:id="d002l108" n="26" rend="26">ausi come dou sein qui devient malades, por ce que il ne croit a son fisicien de faire
                    qu'il le mantieigne en santé; et ensi devient il malades par sa volenté; puis qu'il
                    est malades, ne puet il avoir santé, por ce qu'il la voille.</p>
                    <p xml:id="d002l109" n="27" rend="27">Et celui qui giete une pierre en haut, avant que il la giete il est en sa volenté
                    de geter ou non; mes, puis que ele est alee, il n'est pas a sa volenté dou reprendre
                    ou del retenir. Tot autresi est il de l'ome, car au comencement est il en sa volenté
                    d'estre bon ou mauvais, mes puis qu'il est mauvais devenus, il n'est pas en sa volenté
                    de recovrer bonté et estre bon.</p>
                    <p xml:id="d002l110" n="28" rend="28">Et mauvais[tiez] par volenté ne sont en l'arme solement, mes au cors; ausi come est
                    d'un home qu'il est boistous ou aveugles par nature, a cui les genz doivent faire
                    misericorde, mes se ce est par sa colpe, si come est de celui qui pert ses iauz por
                    trop boivre ou par larecin, nus ne doit avoir misericorde.</p>
                    <p xml:id="d002l111" n="29" rend="29">Donques, se chascun home est [achaison] de son habit et de sa ymaginacion, il covient
                    que, sens son esprovement, il ait aucun naturel comencement conoissable entre bien
                    et mal, qui li face voloir le bien et eschiver le mal.</p>
                    <p xml:id="d002l112" n="30" rend="30">Car cele est sovent bone chose, que l'en ne puet avoir par usaige ne par enseignement,
                    mes est en l'arme par nature et est bone et complie par nature. Por ce est il donques
                    prové que vertus ne sont pas [par] volenté ne contre volenté plus ou moins que li
                    vice.</p>
                    <p xml:id="d002l113" n="31" rend="31">Et sachiez que huevres [et] habit ne sont en l'ome en une meesme maniere, mes en diverses;
                    car l'uevre, dou comencement jusques a la fin, est volenté de l'ome, mes habit n'est
                    pas volenté de l'ome se au comencement non.</p>
                    <lb/>
                </div2>
                <div2 xml:id="d002c019">
                    <head>
                        <title>2.19</title>
                        <abbr>19</abbr>
                    </head>
                    <p xml:id="d002l114" n="">[Ci dit] de force.</p>
                    <lb/>
                    <p xml:id="d002l115" n="1" rend="1">Et nos dirons oimés de chascun habit, et premierement de force, qui est mi entre paor
                    et hardement; car il sont choses de quoi l'en doit avoir paor resonablement, ce sont
                    vices et toutes choses qui metent home en difaime et en blasme. Qui ces choses ne
                    crient il est sens vergoigne et sens front, et est digne d'estre deshonorez, mes qui
                    en a paor l'en le doit moult prisier.</p>
                    <p xml:id="d002l116" n="2" rend="2">Et sont aucun home qui sont coars en bataille et sont ardis en despendre deniers;
                    mes l'ome fort ne dote ne plus ne moins que li beseigne et est apareillié de soffrir
                    ce que mestier est et tant come li covient; mes [li hardis] se desmesure en ces choses
                    et le paourous i faut et est mauvais et chaitiu. Car les choses qui a doter sont ne
                    sont pas d'une maniere, mes de plusors; car choses sont que chascun home doit douter,
                    se il a seine conoissence, et sont autres choses que chascuns redote, si com est mort,
                    dolor, povreté, car ce est de propre nature de paor; mes a criembre ce qui fait une
                    moleste ce est cuer de feme.</p>
                    <p xml:id="d002l117" n="3" rend="3">Et il sont .§{v}. autres manieres de force. L'une est citiene, por ce que les homes
                    des citez o[ev]rent force par le comandement de la loi ou par honor conquerre et par
                    eschiver honte.</p>
                    <p xml:id="d002l118" n="4" rend="4">La seconde est par sens et par soutileté, la quele o[vre]nt les homes entor l'ofice
                    et le mestier que il ovrent; car nos veons homes endoctrinés de bataille qui font
                    huevres de grant prouesce, por ce qu'il se fient de sa science, ja soit ce qu'il ne
                    soit pas fort selonc la verité; car puis que il conoist mortel peril en la bataille,
                    il s'enfuit et dote plus la mort que la vergoigne, mes cil qui est fort veraiement
                    prise moins sa mort que sa honte.</p>
                    <p xml:id="d002l119" n="5" rend="5">La tierce maniere est de force par furor, si come nos veons des fieres bestes qui
                    sont fors et hardies par son furor. Et ceste si n'est pas veraie force, car l'ome
                    quant il met son cors en peril par ire et par furor il n'est mie fort, mes celui qui
                    se met en peril par droite conoissance est fort.</p>
                    <p xml:id="d002l120" n="6" rend="6">La quarte maniere est par fort movement de concupiscence, si come font les bestes
                    au tens que eles se movent en luxure; et maint home font grant hardement qui aiment
                    par amor.</p>
                    <p xml:id="d002l121" n="7" rend="7">La quinte maniere de force est par seurté que aucuns a de ce que il a eu maintes victoires;
                    et ce avient a l'ome quant il se combat encontre un autre qu'il a maintes foiz veincu;
                    mes quant il se combat contre un autre il s'en fuit et pert son hardement. Mes qui
                    bien doute es choses perilleouses est veraiement fort, [ja] soit ce que les circonstances
                    de force soient contristables. Et force est plus digne chose et plus noble que chasteté,
                    por ce que plus legiere chose est soffrir soi de charnel delit que sostenir les dolorousses
                    choses.</p>
                    <lb/>
                </div2>
                <div2 xml:id="d002c020">
                    <head>
                        <title>2.20</title>
                        <abbr>20</abbr>
                    </head>
                    <p xml:id="d002l122" n="">De chasteté.</p>
                    <lb/>
                    <p xml:id="d002l123" n="1" rend="1">Chasteté est mi entre le delit dou cors. Et si n'est pas entre tout; car qui se delite
                    des choses dont il se doit deliter et en cele guise et en celui tens et tant come
                    il est covenable, il est chastes; car cil qui se delite de veoir de belle color ou
                    belle peinture, ou oïr belles novelles, faubles et chant, et flairer bon odor n'est
                    pas chastes ne non chastes, ja soit ce que il se delite tant come covenable chose
                    est, et lors et en guisse qui se covieigne.</p>
                    <p xml:id="d002l124" n="2" rend="2">Et ces trois deliz ne ont pas bestes. Mes chasteté et non chastetez est en autres
                    .§{ii}. sens, ce est goster et touchier. Et ces ont les homes et les bestes communaument,
                    ce est deliter soi en choses qui manjuent et boivent et a choses que il touchent.
                    Car en touchier est grandisme delit, et por ce est bestiel chose a ensivre trop le
                    delit dou touchier.</p>
                    <p xml:id="d002l125" n="3" rend="3">Car, certes, en goster n'a pas si grant delit come en touchier, car celui delit est
                    en eslire le [savor], mes en ce que goster est autresi come un touchier ou par lui
                    norir soufist le delit; mes il sont plusors qui raemblent lor ventre en maniere de
                    beste.</p>
                    <p xml:id="d002l126" n="4" rend="4">Et sont aucun deliz qui ne sont pas naturel, es ques puet l'en bien pechier; mes la
                    non chastetez est un trespassement de delit corporel non pas en choses dolorouses,
                    car en ces est fortesce. Et aucune foiz est hom non chastes por ce que il se [dolist]
                    trop quant il ne puet avoir ce que il desirre, car a peine porroit estre trové home
                    qui se delite moins que il ne doit de corporel delit.</p>
                    <p xml:id="d002l127" n="5" rend="5">Donc celui est chastes qui tient le mi entre deliz, ce est qui trop ne se delite quant
                    il les a et qui ne se corrouce trop quant avoir ne les puet, ainces se delite tempreement,
                    selonc ce que soufisable soit a bone vie de l'ome.</p>
                    <p xml:id="d002l128" n="6" rend="6">L'en doit contrester au desirrer de deliz, car, qui [se] laisse vencre, la raisons
                    remaint sous le desirrier, et totes foiz le desirrier a sa [fain]; por ce covient
                    il avoir a l'ome maistre des enfance par cui enseignement il vive.</p>
                    <p xml:id="d002l129" n="7" rend="7">Et se ce n'est, le desirrier sera tozjors avec lui jusques a son grant aage. Por quoi
                    l'en se doit estudier que raisons soit sor la concupiscence, en tel maniere que l'un
                    et l'autre desirrent de bien faire.</p>
                    <lb/>
                </div2>
                <div2 xml:id="d002c021">
                    <head>
                        <title>2.21</title>
                        <abbr>21</abbr>
                    </head>
                    <p xml:id="d002l130" n="">Ci parole de largesce.</p>
                    <lb/>
                    <p xml:id="d002l131" n="1" rend="1">Largesce est mi entre doner et reçoivre. Donques, est celui larges et liberaus qui
                    use sa peccune covenablement, ce est a dire que dune chose avenable a cui se covient,
                    et en celui tens et en cele guisse et en cele quantité qu'il covient; mes prodigue
                    est celui qui se desmesure en doner et faut en reçoivre, et [li avers] font le contraire.</p>
                    <p xml:id="d002l132" n="2" rend="2">Et digne chose est que largesce soit plus en doner que en reçoivre, por ce que plus
                    legiere chose est non reçoivre que doner, et plus prisable est celui qui done ce qui
                    covient que celui qui ne reçoit ce que covenable est.</p>
                    <p xml:id="d002l133" n="3" rend="3">Et generaument est il plus digne chose, en vertu, faire bien et droit que garder soi
                    de faire ce dont il se doit garder. Mes toutes fois ces choses sont en voies de moieneté.</p>
                    <p xml:id="d002l134" n="4" rend="4">Poi fait a loer celui qui atempreement reçoit; mes celui qui done est proisié por
                    le profit que l'en a de ce que il done: et celui qui done est tozjors amé, mes celui
                    qui droitement reçoit est aucune foiz mau volu.</p>
                    <p xml:id="d002l135" n="5" rend="5">Cil qui se duet de ce que il done ne est mie larges, por ce que il ne done pas par
                    largesce, mes par vergoigne ou par autre passion. Donques, celui qui droitement done
                    est larges; et l'ome large se paie en soi par poi de chose qu'il puisse aidier a maintes
                    autres; et, poi et moult qu'il ait, toutes foiz s'efforce de faire huevres de largesce
                    selonc son povoir. Et poi se trovent de larges homes qui soient riches, por ce que
                    richesce ne croist pas por doner, mes par amasser et por garder. Et richesce qui est
                    sens travail suet faire son seignor large.</p>
                    <p xml:id="d002l136" n="6" rend="6">Et mervoille est que qui est riche par son grant travail soit large. Et cil qui est
                    prodigues est moins mauvais que li avers, car fait profit a mainz homes, et por ce
                    l'aiment les plusors; mes li avers ne fait profit a soi ni a autrui, et por ce les
                    mesaiment toz homes. Encor i a plus, que li prodigues puet estre chast[i]ez, mes li
                    avers non. Et toute defaute nos atrait [a] [avarice; natureement est l'ome plus cheable]
                    a avarice qu'a prodigualité, et por ce se esloigne ele plus dou mi, ce est de largesce.</p>
                    <p xml:id="d002l137" n="7" rend="7">Maintes manieres sont de largesce et petit sont trovees trestoutes en .§{i}. sol home;
                    car aucune foiz est home aver en garder ses choses et non est aver en desirrier l'autrui,
                    et [sont autres qui sont larges en non guarder ses choses, mes sont aver en l'autrui]
                    covoitier. Et ceste covoitise ne puet estre saoulee; et por ce se forcent il de gaaignier
                    de male part, de puteins, de çavoaterie, et prendre usure et preste[r] au jeuc de
                    dez. Et de ceste maniere sunt les puissanz homes qui gastent les citez et robent les
                    yglises et les chemins: et ce est plus grant peché [que] prodigalité.</p>
                    <lb/>
                </div2>
                <div2 xml:id="d002c022">
                    <head>
                        <title>2.22</title>
                        <abbr>22</abbr>
                    </head>
                    <p xml:id="d002l138" n="">Ci parole de magnificence.</p>
                    <lb/>
                    <p xml:id="d002l139" n="1" rend="1">Magnificence est une vertu qui huevre par richesce, grant despense et granz maisons.
                    Et l'ome qui est magnifiques est ententif par sa nature que ses afaires soient faiz
                    a grant honor et a granz despens plus volentiers que a petiz. Et qui en ce faut est
                    apelez parvifiques.</p>
                    <p xml:id="d002l140" n="2" rend="2">Et ceste vertu est entor les granz choses merveillouses, ce est edifier temples, yglises
                    et autres hautesces por l'onor Nostre Seignor; autresi est ele en faire granz noces,
                    et doner as genz granz herbergeries et granz viandes et grant present; et a cestui
                    ne covient penser de [s]es despenses soulement, mes des autrui.</p>
                    <p xml:id="d002l141" n="3" rend="3">Et en magnificence n'a mestier solement grant richesce d'avoir, mes avec la richesce
                    covient home qui la saiche deffendre et mener les choses en tel guisse qui covenable
                    soit, ou il ou autre de sien conseill. Et se il fa[u]t [de l']une de ces .§{ii}. choses
                    ou [d]es .§{ii}., l'en le doit et puet gaber, se il se entremet de huevre de magnificence.</p>
                    <p xml:id="d002l142" n="4" rend="4">Et l'ome qui en ces choses se desmesure e[s]t cil qui despent plus que mestier n'est,
                    et, la ou soufisse petit[e] despense, il la fait grant. Et ce font cil qui donent
                    as jugleors et a menestrés, et giete en voie les porpres et les dras de soie dorez:
                    et ne fait ce por amor de vertu, mes por sembler as genz que il soit mervoillous et
                    glorious.</p>
                    <p xml:id="d002l143" n="5" rend="5">Parvifiques est celui qui es granz choses [et] merveillouses se poine de poi despendre,
                    et ensi corompe et guaste la beauté de son affaire: et par poi d'avoir que il garde
                    pert grant honor et grant despense. Ces sont les .§{ii}. estremités de magnificence,
                    mes ne font trop a blasmer, por ce qu'il ne damage ses voisins.</p>
                    <lb/>
                </div2>
                <div2 xml:id="d002c023">
                    <head>
                        <title>2.23</title>
                        <abbr>23</abbr>
                    </head>
                    <p xml:id="d002l144" n="">Ci di[t] de magnanimité.</p>
                    <lb/>
                    <p xml:id="d002l145" n="1" rend="1">Magnanimus est celui qui est atorné a grandisme afaire, et s'esjoïst et s'esleesce
                    a faire les hautes choses; mes celui qui se entremet se il n'est atornés a ce faire,
                    il est apelez vanaglorious, et cil qui est digne d'avoir honor et digneté, se il a
                    paor dou reçoivre et de entremetre soi de si haute chose, il est apelés povre de coraige.</p>
                    <p xml:id="d002l146" n="2" rend="2">Et magnanimité est estremité en comparoison de la chose, mes en comparoison de l'uevre
                    est mi. La droite magnanimitez n'est pas se non es grandismes choses, si com est servir
                    a nostre Soverain Pere, et de ce naist grant honor.</p>
                    <p xml:id="d002l147" n="3" rend="3">Et a la verité [dire] celui qui est magnanime est le plus grant home et plus honorable
                    qui soit, et il ne sera ja esmeus par petites choses ne non obeist son cuer a chose
                    laide: donques, est magnanimitez corone et clartez de toute vertu, car ele n'est se
                    par vertu non. Et por ce n'est pas legiere chose a estre magnanimes, ainces est moult
                    fort, car il li covient estre bon a soi et a mainz autres.</p>
                    <p xml:id="d002l148" n="4" rend="4">Et se aucuns est droit magnanimes, je di que ja il ne cuidera que l'onor que l'en
                    li fait soit trop grant, por ce que nulle reverance puet estre comparee a ses merites.
                    Et a droite balance soufre ce que li avient par dehors, car il ne s'enorgoillist de
                    sa prosperité, ne ne dechiet de [s]es mescheances.</p>
                    <p xml:id="d002l149" n="5" rend="5">Et nobletez de naissance, seignorie et richesce aident moult a l'ome [a] estre magnanimes.
                    Et cil est veraiement magnanimes qui a en soi .§{ii}. choses por les quels est honoré,
                    et ce est ce qui est devant dit, et bonté. Et l'ome qui est magnanime a toz perilz
                    [por neant], car il n'a dote de finer sa vie se bien non, puis que li besoing avient.
                    Et s'esjoïst de bien faire as autres et se vergoigne de reçoivre, por ce que plus
                    noble chose est doner que reçoivre; et, quant il reçoit, il se porchace dou rendre
                    et dou contrechangier.</p>
                    <p xml:id="d002l150" n="6" rend="6">Et est negligenz en petiz despens, mes as grans choses et honorables n'est il mie
                    pereceus; et aime et desaime apertement, non pas en repost, car chaitive chose li
                    semble celer sa volenté; et se mostre aspres selonc droit as genz, se ce n'est a jeuc
                    ou a choses de solas; et converse bien avec les homes qui aiment jeuc et solas; et
                    het toz losengiers, si come genz qui servent a loier.</p>
                    <p xml:id="d002l151" n="7" rend="7">Encore, se recorde bien en son cuer de to[r]faiz, mes il s'en estort et fait semblant
                    que riens ne li soit; il ne loe pas soi et poi loe les autres; et ne dit vilenie de
                    nullui ne de ses henemis ausi. Et plus cure des granz choses que des petites, por
                    ce que il est soufissanz en soi meesmes; et si est lasches en ses movemenz et en ses
                    paroles pensanz, et amesurez en parler. Ce est la sentence dou magnanime.</p>
                    <p xml:id="d002l152" n="8" rend="8">Et celui qui en ses choses se desmesure est vanaglorious et bobancier; et celui qui
                    se entremet des granz affaires et des hautes choses ausi com se il en fust dignes,
                    et non est, et por ce fait biaus dras et autres choses aparissanz et granz moés por
                    ce que il cuide estre avanciez, les saiges le tien[en]t por fol et por vain home.</p>
                    <p xml:id="d002l153" n="9" rend="9">Pusillanimes est celui qui est dignes d'avoir granz dignetez et si ne s'en osse entremetre
                    ne recevoir les, ainces fuit et repont soi; et ce est mal, por ce que chascun doit
                    desirrer l'onor et le bien qui est covenable. Dont chascuns erre de tant come il se
                    part dou mi; mes non sont trop mauvais. Et honor qui est entor les petites choses
                    a mi et estremités, por ce que en eles est trové plus et moins et mi. Car l'en puet
                    bien desirrer plus honor que il ne doit et que a lui n'afiert: et ce font les comunes
                    genz.</p>
                    <p xml:id="d002l154" n="10" rend="10">Jusques ci est devisee chose de comparoison qui est [entre l'ome large et] l'ome magnanime
                    et entre l'ome qui est magnifiques et celui qui aime honor, entre aus et lor estremités,
                    car les unes sont entor les greignors choses et les autres sont entor les moindres,
                    et le mi est honorable et les estremités sont deshonorables.</p>
                    <lb/>
                </div2>
                <div2 xml:id="d002c024">
                    <head>
                        <title>2.24</title>
                        <abbr>24</abbr>
                    </head>
                    <p xml:id="d002l155" n="">De ire et de mansuetude.</p>
                    <lb/>
                    <p xml:id="d002l156" n="1" rend="1">En ire a mi et estremités. Et l'ome qui tient le mi est apelez mansuetes, et celui
                    qui se desmesure est apelez iracondes, et celui qui se corrouce moins qu'il ne doit
                    est apelez noient corrouçables; mes cil est veraiement mansuetes qui se aïre de ce
                    qu'il doit et en cele quantité et en celui leuc et en cele maniere qui est covenable.
                    Et iracondes est celui qui en ces choses se desmesure et tost cort en ire, mes plusors
                    foiz retorne tost et legierement, et ce est la meillor chose qui en lui soit, car,
                    se toz les vices s'ajostassent a un home, il ne porroit estre sostenus.</p>
                    <p xml:id="d002l157" n="2" rend="2">L'ome qui nient se corrouce est celui qui n'a point de ire la ou il devroit, ne es
                    choses ne en la saison que il devroit acorrocier; et tel home ne fait a loer ne a
                    prisier, por ce que soffrir outraige et vilenie qui soit mauvaisement faite a lui
                    ou a ses amis est chose deshorable. Et tes homes sont aucune foiz prisiez, que il
                    ne font granz menaces autresi come iracondes, que l'en prise maintes foiz que il soit
                    prous et hardis.</p>
                    <p xml:id="d002l158" n="3" rend="3">Mes il est trop grief chose a deviser par paroles les circostances de l'ire, se non
                    de tant que chascun sache que tenir le mi est chose prisable et tenir les estremités
                    est chose desprisable.</p>
                    <lb/>
                </div2>
                <div2 xml:id="d002c025">
                    <head>
                        <title>2.25</title>
                        <abbr>25</abbr>
                    </head>
                    <p xml:id="d002l159" n="">Ci parole de compaingn[i]e.</p>
                    <lb/>
                    <p xml:id="d002l160" n="1" rend="1">Aprés ce, deviserons des choses qui affierent a compaignie de genz et en la conversacion
                    des homes et en lor parleure, por ce que tenir le mi en ces choses fait a loer et
                    tenir les estremités fait a blasmer. A tenir le mi doit l'ome plaissant estre en parler
                    et en demorer avec les genz et en converser entor les genz; et que il soit de belle
                    compaignie et soit comunaus as choses qui se covient, et en maniere et en leuc et
                    en tens qu'il covient.</p>
                    <p xml:id="d002l161" n="2" rend="2">Et ceste conversacions est semblable a amisté, mes tant a de differance, que en amisté
                    covient avoir compassion et hum[an]ité de coraige, mes en conversacion nenil, car
                    l'en puet bien converser avec un home que il ne conoist.</p>
                    <p xml:id="d002l162" n="3" rend="3">Et cil qui en ceste chose se desmesure et qui trop s'en entremet, se laisse traitier
                    et mener avec les estranges qu'il ne conoist et avec ses voisins et ses non voisins,
                    et se sa nature le trait a ce faire, il est apelés bisplaissant; et celui qui ce fait
                    por gaaignier est apelez losengiers; et qui converse et use moins que il ne doit est
                    apelez sauvaige home et de male escole.</p>
                    <lb/>
                </div2>
                <div2 xml:id="d002c026">
                    <head>
                        <title>2.26</title>
                        <abbr>26</abbr>
                    </head>
                    <p xml:id="d002l163" n="">Ci parole de verité.</p>
                    <lb/>
                    <p xml:id="d002l164" n="1" rend="1">Verité et fausitez et mençonge sont entr'iaus contraires en toutes manieres, et sont
                    en paroles et en huevres. Et l'ome honorable et de haut coraige use verité en ses
                    diz et en ses huevres; et l'ome de vil et de petit coraige fait le contraire.</p>
                    <p xml:id="d002l165" n="2" rend="2">Home veraie est cil qui tient le mi entre celui qui se vante et moustre que il face
                    grans choses et s'enhauce plus qu'il ne doit, et entre celui qui se desprise e humilie,
                    et qui viaut celer et abaissier le bien qui est en lui; mes le veraie reconoist et
                    conferme, de bien, tant come il a [en] lui, et non plus ne moins.</p>
                    <p xml:id="d002l166" n="3" rend="3">Por quoi je di que celui qui se humilie est miauz a[t]ornés que celui qui se vante,
                    por ce que li ventieres ment en dit et en fait. Mes ent[re] ceaus qui sont dit [deseure]
                    est pire de toz cil qui pense de soi ce que non est, por ce qu'il ne conoist soi meesmes,
                    et por ce fait il plus a blasmer que nul autre.</p>
                    <p xml:id="d002l167" n="4" rend="4">Et l'ome verai est bon et loables, et li mençongier est mauvais et blasmable, car
                    chascuns dit ses paroles com il est. Et celui qui est verai solement por amor de la
                    verité fait plus a loer que celui qui est verai par concession de choses qui apartienent
                    a tortfait; et celui qui se vante et moustre de lui plus que non est, non mie por
                    gaaing d'or ne d'argent, il fait a blasmer come home vain, mes celui qui se vante
                    por honor ou por chose profitable ne fait tant a blasmer, car selonc sa opinion est
                    mervoillous et bobancier.</p>
                    <p xml:id="d002l168" n="5" rend="5">Et aucun home dient mençonge par solas, et uns autres les dient por ce que [l'en]
                    les tiegne plus granz, ou par gaaignier, ou por aucun delit avoir. Et cil soi humilie
                    qui est bons et cele de soi les granz choses por eschiver descorde et travail, si
                    com fist Socrates por mener sa vie en repos. Et celi qui se vante des petites choses
                    est apelés noient.</p>
                    <lb/>
                </div2>
                <div2 xml:id="d002c027">
                    <head>
                        <title>2.27</title>
                        <abbr>27</abbr>
                    </head>
                    <p xml:id="d002l169" n="">Coment est coneus homes par ses movemenz.</p>
                    <lb/>
                    <p xml:id="d002l170" n="1" rend="1">Et sont jugiés les homes selonc les movemenz de lor cors. Car qui rie trop est blasmé,
                    et qui ne rit pas est sauvaiges et cruels, mes l'ome lié se traite avec son compaignon
                    selonc ce que covenable est a bone compaignie, et ne le contriste pas en juant, et
                    non esmovera jamas jeuc entre ses compaignons, por ce que jeuc decline maintes foiz
                    en corrous ou en deshonor, et est comencement de luxure et de choses qui sont deveés
                    en la loi; mes en bone compaignie a moult de concorde et d'amor.</p>
                    <p xml:id="d002l171" n="2" rend="2">Vergoigne est passion, et sa naissance est semblable a paor des choses terribles;
                    car celui qui se vergoigne par toutes [s]es choses enrogist, et cil qui a paor devient
                    palles. Et vergoigne est covenable as enfanz et as juenes por ce que ele les trait
                    de peché, mes ele est blasmable en viel home, por ce qu'il ne doit faire chose dont
                    il puisse se vergoignier; et por ce n'afiert il a proudome de fere laide chose de
                    quoi li covieigne avoir vergoigne.</p>
                    <lb/>
                </div2>
                <div2 xml:id="d002c028">
                    <head>
                        <title>2.28</title>
                        <abbr>28</abbr>
                    </head>
                    <p xml:id="d002l172" n="">Ci parole de justise.</p>
                    <lb/>
                    <p xml:id="d002l173" n="1" rend="1">Justise est un loable habit par cui est home justes et fait huevre de justise; et
                    aime les justes choses. Et si com justise e[s]t habit de vertu, autresi le tort est
                    habit de vices, car l'un des contraires est coneu par l'autres.</p>
                    <p xml:id="d002l174" n="2" rend="2">Et sont .§{iii}. manieres de justise et de tort; et l'ome est non justes en .§{iii}.
                    manieres: l'une est qui fait contre la loi, l'autre qui trespasse la nature de l'ingualance,
                    l'autre est de l'ome [avers]. Tout autresi est l'ome juste en .§{iii}. manieres: l'une
                    est qui se mantient selonc la loi, l'autre est qui mantient la nature de l'ingualance,
                    l'autre est qui se peine de gaaignier bien et justement.</p>
                    <p xml:id="d002l175" n="3" rend="3">La loi est chose juste et toutes ses choses sont justes, por ce que ele comande que
                    l'en fa[ce] huevre de vertu (les queles huevre[s] font home felix et conservent en
                    lui huevre de felicité), et devee les mauvaises huevres de citez et comande que les
                    cite[iens] facent les hautes huevres et nobles, si com est ordener les eschieles en
                    l'ost bien et fermement a la meslee; et comande que l'en se guarde de fornicacion
                    et de luxure, et que l'en se tieigne en pais, et que li un ne fiere l'autre ne die
                    vilaine parole, et que il se gardent de tout vilain parlement; et en some ele comande
                    que l'en face huevre de vertu et se guarde de vices qui sont par volenté.</p>
                    <p xml:id="d002l176" n="4" rend="4">Justise est la plus noble vertu et la plus fort qui soit. Et toz homes aiment ses
                    huevres et se merveillent de sa bonté plus que il ne font de la clarté dou soloil
                    ou des estoilles, por ce que ele est plus enterine et plus complie que nulle des autres
                    vertus.</p>
                    <p xml:id="d002l177" n="5" rend="5">Et l'ome juste use justise en soi et en autrui, car cil qui n'est bon a soi ne a autrui
                    il est pesme et tres mauvais. Et a la verité dire, a estre bon n'est pas assez, se
                    il est bon a soi, mes il covient estre bon por soi et par ses amis. Et justise n'est
                    pas partie de vertu, ainces est trestot vertu; et tort n'est mie partie de vice, ainces
                    est trestout vice.</p>
                    <p xml:id="d002l178" n="6" rend="6">Et sont manieres de vices qui sont veés manifestement, si come larecin, avoltire,
                    enchantement, faus testimoine, traïson et mal enging de granz homes, et unes autres
                    manieres sont de vices qui sont moult cruels et espoentables, si come est nafrer [et]
                    occire homes et autres semblables choses.</p>
                    <p xml:id="d002l179" n="7" rend="7">L'ome juste est igaleor et tel foiz mieor. Je di qu'il est igualeor entre .§{ii}.
                    et mieor entre plusor choses (au moins en .§{iiii}. choses, por ce que .§{ii}. persones
                    sont entre queles il fait justise, et de .§{ii}. choses); car en cele chose meesmes
                    puet il avoir igalance et desigalance, por ce que, [s]e ne peust estre desigalance,
                    ja ne seroit igalance. Et ensi est justise en conte de nombre, et si come la justise
                    est chose igal autresi la non justise est desigal.</p>
                    <p xml:id="d002l180" n="8" rend="8">Et por ce est que li sires de la justise s'eforce d'igualer les choses qui ne sunt
                    igales; dont il covient l'un ocire, l'autre nafrer, l'autre chacier en exil, jusques
                    a tant que il soit satisfait a celui qui a l'outraige receu. Et li sires de la justise
                    s'efforce de recovrer au mi de droite igualance le plus et le moins es choses profitables,
                    et por ce tolt il a aucun et done a un autre, jusques a tant qu'il soient iguals.</p>
                    <p xml:id="d002l181" n="9" rend="9">Dont il [li] covient savoir en quel maniere il doie tollir au plus grant et doner
                    au moindre, et come il face satisfaire de to[r]tfait quant il avient, si que ses subiez
                    vivent en bone fermeté d'igualance.</p>
                    <lb/>
                </div2>
                <div2 xml:id="d002c029">
                    <head>
                        <title>2.29</title>
                        <abbr>29</abbr>
                    </head>
                    <p xml:id="d002l182" n="">Encore de justise.</p>
                    <lb/>
                    <p xml:id="d002l183" n="1" rend="1">Les citiens et ceaus qui habitent ensemble en une ville s'entreservent li uns a l'autre,
                    car un home, si a mestier des choses d'un autre, si en reçoit et li rent son guerredon
                    et son paiement selonc la qualité de la chose, jusques a tant que il soient en droite
                    moieneté entr'iaus. Ce est a dire, se li fevre a une chose qui vaille .§{i}., et li
                    corduaniers a une qui vaille .§{ii}., et li charpentiers a une qui vaille .§{iii}.,
                    et li uns ait mestier des choses a l'autre, il covient entr'iaus avoir aucune igalance,
                    si qu'eles tornent au mi qui soit igal entr'iaus.</p>
                    <p xml:id="d002l184" n="2" rend="2">Et por ce fu denier trové premierement, que il igalassent les choses qui desigals
                    estoient. Et denier est ausi come justise sens arme, por ce qu'il est un mi par quoi
                    les choses desigals tornent a igalité. Et puet l'en baillier et prendre les granz
                    choses et les petites par deniers: et il est .§{i}. enstrument par cui le juge puet
                    faire justise, car denier est loi sens arme, mes li juges est loi qui a arme et Dieu
                    glorious est loi universel de toutes choses.</p>
                    <p xml:id="d002l185" n="3" rend="3">Le [vigour] d'igualité dure en fermeté por le mantenement de la loi, et croissent
                    les citiens et moultiplient li habiteor en champ et laboreor et terres et vignes.
                    Et por les mauvestiez qui se font as citez, avient le contraire a la fin, et tornent
                    els al desert et a bois.</p>
                    <p xml:id="d002l186" n="4" rend="4">Et li sires en est cil qui mantien[t] justise, et quant il mantient droit igalment,
                    et ne done dou bien comun plus a soi que a autrui: et por ce dient les saiges que
                    les dignetez et les seignories font conoistre l'ome. Les [menues] genz dient que cortoisie
                    est achoison de seignorie, et les autres dient que l'achoison est richesce, et les
                    autres dient de nobleté de sanc, mes le saige dit que la veraie achoison por quoi
                    l'en est digne d'estre prince et sire si est la vertu que il a en soi.</p>
                    <p xml:id="d002l187" n="5" rend="5">Et justise est en .§{ii}. manieres; l'une est selonc nature, l'autre selonc la loi.
                    Et cele qui est naturels a une meesme nature en toutes pars, si com avient dou feuc
                    qui monte en haut ou que il soit. La justise qui est selonc la loi a maintes diversitez,
                    si come nos veons de sacrefice que l'en fait l'un per les armes des mors, l'autre
                    par engendrer arbres et acroistre. Et andous ces justises entendent igalance. L'ome
                    qui rende les choses qui [luy] sont baillies en garde par paor, non pas par volenté,
                    non est justes par soi, mes par autrui; mes cil qui les rent par volenté et par honesté
                    est droit juste.</p>
                    <p xml:id="d002l188" n="6" rend="6">Le damaige qui avient a la compaignie des homes est en .§{iii}. manieres: l'une est
                    par error et par non savoir; l'autre est par negligence, sens volenté de damagier;
                    la tierce est par malice [de] pensee et par volenté de damagier. Por error [et] non
                    savoir est quant home fait aucune mauvaise chose et non cuide faire ce, si com est
                    occire son pere quant il cuide son henemi tuer. Por negligence est quant home n'a
                    cure de sa beseigne ne de l'autrui, selonc ce que il porroit et devroit.</p>
                    <p xml:id="d002l189" n="7" rend="7">Et ces .§{ii}. manieres ne sont dou tout mauvaises, por ce que eles ne sont par malice.
                    Mes quant hom fait damaige par malice devant pensee ou par sa propre volenté, si que
                    il n'a nulle circostance qui escuser le puisse de sa malice, il est mauvais veraiement
                    et blasmable, et est hors de la nature de atemp[r]ance.</p>
                    <p xml:id="d002l190" n="8" rend="8">Ignorance est a dire ‘non savoir’, et est [en] .§{ii}. manieres: l'une est par nature,
                    si come est d'un home qui est fol par nature; l'autre ignorance a l'ome par sa propre
                    achoison, si comme de l'ome yvre qui par yvresce pert la conoissance de verité.</p>
                    <p xml:id="d002l191" n="9" rend="9">La seurejustise est meillor que justise; mes a la verité en le mi verai ne puet estre
                    trové plus ne moins, por ce que droit mi ne puet estre devisé. Et l'autre justise
                    n'est pas cele qui est [en] la loi, ainces est en Damedieu Nostre Seignor, et est
                    donee as homes: et por ceste justise est l'ome semblable a Dieu.</p>
                    <lb/>
                </div2>
                <div2 xml:id="d002c030">
                    <head>
                        <title>2.30</title>
                        <abbr>30</abbr>
                    </head>
                    <p xml:id="d002l192" n="">Ci dit de preudence.</p>
                    <lb/>
                    <p xml:id="d002l193" n="1" rend="1">Vertus est en .§{ii}. manieres: l'une est apelee moral, qui s'apartient a l'arme sensible
                    en cui non est veraie raison; l'autre vertu est entelectuel, qui s'apartient a l'arme
                    raisonable en cui est intellec et discrecion et raison. Donques, l'arme sensible sent
                    et eschive et ensit ce qui li plaist, sens nulle porvoiance de sens; et por ce dient
                    que concupiscence desirre, mes intellec conferme, et sens lui ne puet estre aucune
                    election, que est intellec. Et election si est desirrier intellectuel par achoison
                    d'aucune chose. Et nus qui bien use election consoille des choses qui sont alees,
                    car ce qui fait est [non] puet estre non fait: autresi election n'a pas luec es choses
                    qui soient par necessité ou qui [ne] sont pusibles.</p>
                    <lb/>
                </div2>
                <div2 xml:id="d002c031">
                    <head>
                        <title>2.31</title>
                        <abbr>31</abbr>
                    </head>
                    <p xml:id="d002l194" n="">De ce meesmes.</p>
                    <lb/>
                    <p xml:id="d002l195" n="1" rend="1">En l'arme sont .§{v}. choses par quoi ele dit verité en affermer ou en neer, ce sont
                    a[r]t, science, pr[u]dence, sapience et intellec. Et la science est par tel monstracion
                    que autrement ne puet estre; et la chose que l'en set est necessaire ne non engendrable
                    ne co[rrupti]ble. Et toutes sciences et disciplines et chascune chose que l'en set
                    puet il enseignier; et tout ce que l'en puet aprendre est des choses seues par comencement
                    manifestes par eaus meesmes. Et est science par demostrance, et demostrance est tozjors
                    veraie, si qu'ele ne ment en aucun tens, car autrement ne puet estre, por ce que ele
                    est des choses necessaires. Et est aucun ordeneor de l'art ou raison veraie.</p>
                    <p xml:id="d002l196" n="2" rend="2">Prodome et saige est celui qui puet conseillier soi et autres [en] bones choses et
                    es mauvaises qui a home apartienent. Donques est prudence celui habit par cui l'en
                    puet conseillier a veraie raison entor les bones et les mauvaises choses de l'ome.</p>
                    <p xml:id="d002l197" n="3" rend="3">Sapience est la digneté et l'avantaige de l'ome en son mestier, car quant l'en dit
                    d'un home qu'il est saiges en son art, lor est demostree sa bonté et sa vaillance
                    en cele art. Intellec est cele chose par cui l'en entende les coman[c]emenz des choses,
                    et forme la fin et le compliment. Raison et science et intellec sont des choses qui
                    naturelment sont nobles.</p>
                    <p xml:id="d002l198" n="4" rend="4">Et bien sont trovés des juenes homes engignos et qui sont saige par discipline, mes
                    par prudence non, por ce que prudence est es choses particuliers cui l'en ne puet
                    savoir se par longue esperience non, [et i covient] lonc tens; mes juenes hom a petit
                    tens et poi.</p>
                    <p xml:id="d002l199" n="5" rend="5">Prudence amesure les comencemenz et la fin et l'issue des choses. Par intellec nos
                    vient solerce e astuce. Et solerce est un sens par cui l'en juge tost et isnelement
                    un droit jugement et consent legierement et tost a bon conseil; mes astuce est tozjors
                    encoste les proposemenz; et quant li proposement est bon proprement, lors est il apelez
                    [astuce, mais quant il est mauvais, lors est il apelés] malice, et de lui est enchantement
                    et devinaille. Et ces qui ces choses ont ne sont mie saichanz, ne saiges, ainces sont
                    solers et conseillé de nature. Sapience est felicitez que l'en doit eslire par lui,
                    non pas come chose qui amoine santé, mes come santé meesmes.</p>
                    <p xml:id="d002l200" n="6" rend="6">Les huevres de l'arme sont selonc la mesure de prudence et de solerte et de astuce.
                    Donques, la vertu adrece le proposement de l'ome a droit et prudence, ce est a dire
                    le sens, conferme les choses et les fait bones et les amoine a [justice; mes malice
                    les corrompe et les amoine a] non justise.</p>
                    <p xml:id="d002l201" n="7" rend="7">Les vertus morals sont ausi come mours de nature. Car nos trovons aucune foiz l'ome
                    fort et chaste et juste des enfance, por quoi il pert que tex vertus sont par nature
                    et sens intellec; mes la seignorie de trestotes vertus doit estre baillie a la vertu
                    intellectuel, por ce que nulle election porroit hom faire sens intellec, et ne porroit
                    estre complie se par vertu morel non. Et ensi la prudence nos enseigne a faire ce
                    que covenable est en cele maniere que covient, mais la morel vertu moine la chose
                    a fin et a compliment par huevre.</p>
                    <lb/>
                </div2>
                <div2 xml:id="d002c032">
                    <head>
                        <title>2.32</title>
                        <abbr>32</abbr>
                    </head>
                    <p xml:id="d002l202" n="">Ci parole de force.</p>
                    <lb/>
                    <p xml:id="d002l203" n="1" rend="1">Force est un habit loable et bon entre hardement et paor. L'ome forte veraiement sostient
                    moult de choses terribles et de grant outraige; et por enprendre ce que couvient et
                    por laissier ce que fait a laissier despite mort et fait huevre de fortesce, ne mie
                    par son delit ne por honor conquerre, mes por amor de la vertu.</p>
                    <p xml:id="d002l204" n="2" rend="2">Home sont qui huevrent de force en sa cité soulement par vergoigne [et] por eschiver
                    honte et reproche, et eslisent miauz souffrir les granz perilz que vivre vergoignous.</p>
                    <p xml:id="d002l205" n="3" rend="3">La force des feres bestes est cele que l'en fait par furor, quant il angosse durement
                    d'aucun tortfait qui fait li soit et cort a faire venjance. Force animaus est cele
                    que l'en fait por acomplir sa covoitise que il fortement desirre.</p>
                    <p xml:id="d002l206" n="4" rend="4">Et force esperituel est cele que l'en fait por aquerre pris et honor et hautesce.
                    Force devine est cele que le fort home aime par lui meesmes, et li home de Dieu est
                    bien fort.</p>
                    <lb/>
                </div2>
                <div2 xml:id="d002c033">
                    <head>
                        <title>2.33</title>
                        <abbr>33</abbr>
                    </head>
                    <p xml:id="d002l207" n="">Ci parole de chasteté.</p>
                    <lb/>
                    <p xml:id="d002l208" n="1" rend="1">Chasteté est atemprement en mangier et en boivre et en robes et en toz autres corporels
                    deliz dou siecle. Et celui [qui] huevre atempreement en ces choses fait moult a loer
                    et le sorplus est blasmable, mes le poi ne se trueve guaires. Chastetez est belle
                    chose, por ce [que li chastes] se delite de covenables choses, et au tens et au leuc
                    et a la quantité et a la guisse qu'il covient. Mes le delit dou siecle desevré [de]
                    nature [est] desmesureement blasmable plus que avoltire, ce est gesir avec les malles.
                    Donques, chasteté puet estre en maintes manieres, ce est en mangier et en boivre et
                    en toutes manieres de luxure.</p>
                    <lb/>
                </div2>
                <div2 xml:id="d002c034">
                    <head>
                        <title>2.34</title>
                        <abbr>34</abbr>
                    </head>
                    <p xml:id="d002l209" n="">Ci parole de mansuetude.</p>
                    <lb/>
                    <p xml:id="d002l210" n="1" rend="1">Mansuetude est un habit loable entre le trop et le poi de l'i[r]e. Et celui qui trop
                    dure [est par melancolie, l'autre est] par malice et la maliciouse ire quiert grant
                    venjance por [poi d'o]fenssion. Mes celui qui ne se corouce ne s'aire par offension
                    que l'en face a lui ou a ses amis est hom le cui sentement est mort.</p>
                    <lb/>
                </div2>
                <div2 xml:id="d002c035">
                    <head>
                        <title>2.35</title>
                        <abbr>35</abbr>
                    </head>
                    <p xml:id="d002l211" n="">Ci parole de liberalité.</p>
                    <lb/>
                    <p xml:id="d002l212" n="1" rend="1">Liberalitez et magnanimitez et magnificence ont entr'aus comunauté. Toz .§{iii}. sont
                    par doner et en reçoivre peccune a cui s'afiert et dont et coment et lors que covient.
                    Et plus belle chose est a home qui a [c]es vertus doner que prendre, car il eschive
                    le lait gaaing, mes li hom avers covoite forment les deniers, et por ce avient il
                    que li home liberal n'a pas tant de possessions come l'ome aver.</p>
                    <lb/>
                </div2>
                <div2 xml:id="d002c036">
                    <head>
                        <title>2.36</title>
                        <abbr>36</abbr>
                    </head>
                    <p xml:id="d002l213" n="">Ci parole de magnanimité.</p>
                    <lb/>
                    <p xml:id="d002l214" n="1" rend="1">Li magnanimes desert bien enterine vertu, car il lor fait grant honor et sont covenables
                    a lui, car il apareille sa arme a hautes choses et despite les vilz persones et de
                    petit afaire; mes celui qui despent et guaste por nient les granz choses est prodigues.
                    Envious est cil qui se contriste de la prosperité de toz [homes], et des bons et des
                    mauvais, sens differance nulle; et le contraire de lui est liés de la prosperité des
                    bons et des mauvais; et li mi entre l'un et l'autre [est cil qui est] joians de la
                    prosperité des bons et angoissous de la prosperité des mauvais. Cil qui de toute chose
                    se vergoigne est non aparissant. Cil qui se vante et moustre d'avoir touz biens et
                    desprise les autre est apelez superbes et orgoillos.</p>
                    <lb/>
                </div2>
                <div2 xml:id="d002c037">
                    <head>
                        <title>2.37</title>
                        <abbr>37</abbr>
                    </head>
                    <p xml:id="d002l215" n="">Encore de compaingn[i]e.</p>
                    <lb/>
                    <p xml:id="d002l216" n="1" rend="1">Et il a une maniere de gent moult grevable, por ce qu'il ont nature que l'en ne puet
                    traitier; les autres sont losengiers, qui semblent estre amis de chascun; et autres
                    sunt qui tienent le mi entre ces .§{ii}., car il sevent estre igals entre les genz
                    selonc ce qu'il covient et ou et coment, et ce est bien loable. [J]ogler est celui
                    qui converse entre les genz a ris et a jeuc, et moque soi et sa feme et ses fiz et
                    toz autres; et son contraire est celui qui touzjors se mostre cruel et sa face torblee,
                    et non s'esleesce avec les autres et ne parle, ne demoure avec ceaus qui s'esleescent.
                    Mes celui qui tient le mi entr'iaus use la moieneté amesureement.</p>
                    <lb/>
                </div2>
                <div2 xml:id="d002c038">
                    <head>
                        <title>2.38</title>
                        <abbr>38</abbr>
                    </head>
                    <p xml:id="d002l217" n="">Encore de justise.</p>
                    <lb/>
                    <p xml:id="d002l218" n="1" rend="1">Li home justes est apelez igals por ce que il iguale les choses. Et ce est en .§{ii}.
                    manieres: l'une est de partir peccune et digneté, l'autre est sauver et apoier cels
                    qui ont receu tort, et ceaus qui doivent faire [droit] li un a l'autre.</p>
                    <p xml:id="d002l219" n="2" rend="2">Et li fait que les homes s'entredoivent faire sont en .§{ii}. manieres. L'une est
                    par propre volenté de le comencement, l'autre est contre volenté: ce sont les choses
                    que l'en fait a force si com est par decevance ou par rapine ou par larrecin. Cil
                    qui fait la loi sauve et adresce les choses qui sont entre poi et trop; et li juste
                    adreceor depart la peccune et la digneté et fait partison en .§{ii}. au moins.</p>
                    <p xml:id="d002l220" n="3" rend="3">Et justise le fait en .§{iiii}. choses, dont la premiere a proporcion a la seconde,
                    et la tierce a la quarte, et l'adrescement d'eles est selonc la proporcion a soi meesmes.
                    Et justise juge entr'iaus selonc la quantité de la vertu et de la deserte.</p>
                    <p xml:id="d002l221" n="4" rend="4">Et cil qui seine et sauve les choses et les faiz qui entre les homes sont est celui
                    qui fait la loi, et esgarde et fait justise entre ceaus qui font tortfaiz et ceaus
                    qui le reçoivent, et rent son herietage as hoirs [cui] il doit estre, et si la tolle
                    a ceaus qui la tenoient contre justise. Et aucunes choses comande il en persones et
                    aucunes en avoir, et ensi adresce le poi a trop. Car cil qui fait tortfait a plus
                    que sien ne est, et cil cui est fait a moins que a lui n'apartient: et li juges adresce
                    entre aus selonc mesure de arismetique. Et les homes vont devant le juge por ce qu'il
                    est justise pleine d'arme, a ce qu'il atorne la justise selonc ce qui est puissible.</p>
                    <p xml:id="d002l222" n="5" rend="5">Et justise n'est pas en chascun leuc en tel maniere que a celui qui fait soit tant
                    fait com il fait, et a celui qui tolt soit autant tolu come il tolt, por ce que li
                    adrescement n'est entor ce toutes fois.</p>
                    <p xml:id="d002l223" n="6" rend="6">Et si come li justes est m[iau]dres que li non justes, autresi l'ome igal est mieudre
                    que li non igal; et le mi est aucune fois plus contraire a l'une estremité que a l'autre,
                    et l'une estremité est plus contraire a l'autre que au mi. Justise est mi entre gaaignier
                    et perdre, et ne puet estre sens doner et prendre et changier, car le drapier done
                    drap por autre chose dont il a mestier, et li fevre done fer por autre chose; et por
                    ce que en cele change avoit grant peine fu une chose trovee qui l'adreçast, ce est
                    le deniers, por ce que l'uevre de celui qui fait la maison se puisse adrescier a l'uevre
                    dou corduanier par deniers.</p>
                    <p xml:id="d002l224" n="7" rend="7">Seurejustise est meillor que justise; donques cellui qui est meillor que bon est bon
                    en toutes les manieres que puent estre, et celui qui est plus justes que li justes
                    est justes en toutes les manieres qui puissent estre.</p>
                    <p xml:id="d002l225" n="8" rend="8">Et justise naturel est meillor que cele qui est misse par homes, ausi come le miel
                    qui est douz par nature et por ce est il plus douz que eximel qui est faite par art.
                    Et l'ome juste vit par vie devine par la grant delit qu'il a de la naturel justise,
                    et use les justes choses et les aime par eaus meesmes. Et cil qui met la loi ne la
                    doit pas metre general en toutes huevres, por ce qu'il n'est mie puissible que universel
                    regle soit mantenue en chascune chose partie; donques doivent les paroles de la loi
                    estre particulers, por ce que eles jugent des choses particuliers devisees et coruptibiles.</p>
                    <lb/>
                </div2>
                <div2 xml:id="d002c039">
                    <head>
                        <title>2.39</title>
                        <abbr>39</abbr>
                    </head>
                    <p xml:id="d002l226" n="">Ci dit de vices.</p>
                    <lb/>
                    <p xml:id="d002l227" n="1" rend="1">Les vices en moralité que l'en doit moult eschiver sont .§{iii}.: malice, cruauté
                    et luxure. Car trois vertus sont lor contraires: benignité, clemence et chasteté.
                    Aucuns homes sont de nature divine par la tres grant vertu qui en eaus habonde, et
                    cist habit est proprement contraire a la cruauté; et itex homes sont apelés angeliques
                    ou divins par habondance de vertu qui en eaus est outre les us des autres en toutes
                    choses, autresi come la bonté de Dieu sormonte [la bonté] des homes.</p>
                    <p xml:id="d002l228" n="2" rend="2">Autres homes sont cruels en lor mours, et sont de nature de feres bestes et sont moult
                    lointein de vertu. Et sont homes de nature de bestes en porsivre lor volenté et delit,
                    et sont semblable au singe ou a porcel. Et les homes qui porsivent lor volenté sont
                    apelés epichures, ce est a dire qu'il pensent dou delit dou cors solement.</p>
                    <p xml:id="d002l229" n="3" rend="3">Et des homes qui sont de nature divine ou de nature de bestes en totes choses sont
                    poi ou monde, mes ceaus qui vivent a loi de bestes habitent en les estremités de la
                    terre qui puplee est: car endroit midi sont les ethiopiens et par devers septentrion
                    sont les esclavons.</p>
                    <p xml:id="d002l230" n="4" rend="4">Et est l'ome apellé de divine nature por ce qu'il est chastes et continenz, en ce
                    que il [se] soffre des mauvaises concupiscences dou cors par la force de la vertu
                    intellective; mes celui qui ne se souffre est vaincus par ses desirriers et trespase
                    les bons establissemenz de la loi.</p>
                    <p xml:id="d002l231" n="5" rend="5">Car les homes ont ses bones a quoi il se muevent naturelment et entre quoi il se regirent
                    et tornoient dedenz le mi, se autre achoison ne vient a sa nature qui le face decliner
                    a vie des bestes. Car les bestes sont des[li]ees et por ce ensivent les movemenz de
                    lor covoitise et vont par mi les pastures et ne se souffrent de chose a quoi lor nature
                    les amoine. En ceste maniere ist l'ome hors de ses bones, et ensi est il p[i]res que
                    une beste por la mauvaise vie que il a esleue; a ce que la science de l'ome est veritable
                    e[n] ses huevres.</p>
                    <p xml:id="d002l232" n="6" rend="6">L'ome qui set et qui aprent et qui use son sens entor la vertu moral et entor la vertu
                    devine et vertu entellective, il vet a ses bones et se tornoie entor son mi et use
                    proposicion universel qui conclot seine conclusion.</p>
                    <lb/>
                </div2>
                <div2 xml:id="d002c040">
                    <head>
                        <title>2.40</title>
                        <abbr>40</abbr>
                    </head>
                    <p xml:id="d002l233" n="">[Ci parole de delit].</p>
                    <lb/>
                    <p xml:id="d002l234" n="1" rend="1">Aucunes choses sont delitables par necessité et autres par election, ou il en a aucunes
                    que l'en doit eslire par eaus meesmes et aucune doit home eslire por grace d'autre
                    chose. Les delis par necesité sont en mangier et en boivre et en habiter avec femes
                    et en toz deliz corporels en quoi l'en vit chastement.</p>
                    <p xml:id="d002l235" n="2" rend="2">Les autres deliz que l'en eslit por eaus meesmes sont ces: intellec, certeineté, sapience
                    et divine raison; mes les deliz qui sont esleus par grace d'autre chose sont: victoire,
                    richese, honor et autres biens en quoi les bestes ont aucune comunauté a nos. Et celui
                    qui tient le mi en ces choses est loable et celui qui fait trop ou poi est blasmables.</p>
                    <p xml:id="d002l236" n="3" rend="3">Et sont aucuns deliz par nature, et aucuns sont par maniere de bestes ou de fere,
                    ou par raison [de] tens ou par maladie ou par usaige ou par male nature. Et delit
                    de fiere est celui qui se delite en ovrir les cors des dames groses por saoler soi
                    des filz que eles portent dedenz lor cors, et en celui qui manjue char d'ome ou char
                    crue.</p>
                    <p xml:id="d002l237" n="4" rend="4">Delit par maladie ou par mal usaige si est oster soi les pels des sorcilz ou mangier
                    ses ongles ou boes ou charbons. Delit par male nature est gesir avec les malles et
                    [c]es autres choses deshonorables.</p>
                    <p xml:id="d002l238" n="5" rend="5">Et sont aucunes cruel malices a guise des fieres sauvaiges par maladies qui avienent
                    de frenetiques et de forseinés et melancolique. L'ome furibonde tient a sentence tot
                    ce que li plaist et ne li chaut se ce est contre les autres genz; et, se raisons viaut
                    que il ait ire un poi, mantenant cort a la grant ire, et fait autresi come vaslet
                    moult isnel de son cors, qui se haste de faire ce qui comandé li est ainces que le
                    comandement soit acomplis, et fait ensi come le chien qui brait a chascune vois que
                    il puet oïr et ne pense se ele est vois d'ami ou d'enemi. Et ceste incontinence qui
                    est en l'ire si vient de chaude nature et de isnel movement.</p>
                    <p xml:id="d002l239" n="6" rend="6">Et por ce doit l'en pardoner plus tost a cestui que a celui qui n'est pas continens
                    en ses covoitises, por ce que mantenant que il voit cho[se] que li delite il n'atent
                    mie jugement de raison, ainces s'estude avoir ce qu'il desire. Donques, la incontinence
                    de l'ire est plus naturel chose, mes cele de concupiscence est plus a la volenté de
                    l'ome. Et concupiscence quiert leuc oscur [...] par quoi l'en dit que il abat et deçoit
                    son fiz. L'ome que mau fait et ne se repent ne puet estre amendé, mes de celui qui
                    mau fait et puis se repent puet l'en avoir esperance que il se puisse amender.</p>
                    <p xml:id="d002l240" n="7" rend="7">Ceaus qui n'ont entellec sont meillors que ceaus qui l'ont et ne l'uevrent; car cil
                    qui se laisse veincre a petites concupiscences par foibleté de entellec est semblable
                    a celui qui est yvre de un poi de vin par foibleté de son cerebre. L'ome continent
                    qui a intellec conferme soi et pardure en veraie raison et en seine election et ne
                    se desoivre de droiz atempremenz. Remuer les mors et les us est plus legiere chose
                    qu[e] remuer nature, et neporquant remuer usaige est grief chose por ce que il est
                    semblables a nature.</p>
                    <p xml:id="d002l241" n="8" rend="8">Homes son qui cuident que nus delit soit bon, ne par soi ne par accident; et autres
                    sont qui cuident que aucuns delit soit bon et li plusor non; les autres cuident que
                    toz deliz sont bons. Delit sens respit n'est mie bon, por ce que il est de nature
                    de sensualité, qui est comune as bestes, et por ce n'est ele semblable as choses complies.</p>
                    <p xml:id="d002l242" n="9" rend="9">Et l'ome saige eschive le delit por ce que il encombre et enpecche l'intellec et fait
                    l'ome oblier son sens: car les enfanz et les bestes querent delit. Et il sont de tex
                    deliz qui font l'ome enmaladir et le font avoir moleste; mes le saige home ne quiert
                    ces corporels deliz se amesureement non.</p>
                    <lb/>
                </div2>
                <div2 xml:id="d002c041">
                    <head>
                        <title>2.41</title>
                        <abbr>41</abbr>
                    </head>
                    <p xml:id="d002l243" n="">Encore de chasteté.</p>
                    <lb/>
                    <p xml:id="d002l244" n="1" rend="1">Chastetez et continence ne sont pas une chose, car chastetez est un habit qui jadis
                    a eues maintes victoires contre les batailles des charnels covoitises, en tel maniere
                    qu'il ne redoute jamas aucun assaut de temptacions; mes continence est un habit qui
                    sostient maintes temptacions mauvaises, mes toutes fois il ne se laisse pas vencre,
                    por la raison et por le sens qui est avec lui. Donques, chastetez et continence ne
                    sont pas une chose, et de tant dessemblent come veincre et non estre veincus.</p>
                    <p xml:id="d002l245" n="2" rend="2">La non chastetez est un habit qui fait l'ome pechier a delitables choses, [sans] grant
                    effors de temptacion, par achoison de sa propre mauvestié, autresi com veneor de delis;
                    mes celui est non continens qui se laisse vencre au delit qui le delite fortement;
                    et non chaste est cil qui soumet soi meesmes au delit qui ne le tempte pas.</p>
                    <p xml:id="d002l246" n="3" rend="3">Et est home non continens par la foibleté de la raison et por petite esper[i]ance.
                    Donc n'est il mie dou tout mauvais, mes por moitié, et puet estre am[a]ndé par conort
                    de la raison et par longue prueve, mes li non chastes a peines puet estre amandés.
                    Et vertus et malice sont coneues a ce que en la vertu est la raisons seine et en la
                    malice est la raisons corrumpue; et maintes foiz est ele corrompue par trop de concupiscences
                    et de mauvais desirriers.</p>
                    <lb/>
                </div2>
                <div2 xml:id="d002c042">
                    <head>
                        <title>2.42</title>
                        <abbr>42</abbr>
                    </head>
                    <p xml:id="d002l247" n="">De costance.</p>
                    <lb/>
                    <p xml:id="d002l248" n="1" rend="1">Trois manieres sont de costance, ce est a dire de parmanance. L'une est en l'ome qui
                    est parmanans et ferme en toutes ses opinions, soient voires ou soient fauses; la
                    seconde maniere est qui n'a nulle fermeté ne nule costance; la tierce est de celui
                    qui est parmananz ou bien et legierement [se] d[e]part [dou] mal.</p>
                    <p xml:id="d002l249" n="2" rend="2">Mes simplement li constens est meillors que li muables, por ce que le muable se torne
                    a chascun vent, mes l'ome ferme et constans ne sera [j]a esmeus par fort desirrier,
                    ja soit ce que aucune foiz par noble delit il remue sa fause creance et consent a
                    verité.</p>
                    <p xml:id="d002l250" n="3" rend="3">Il n'est mie chose puissible que nus hom soit saige et non continens ensemble, por
                    ce que prudence non est en savoir solement, mes en huevre; mes astuce et non continence
                    maintes foiz sont ensemble, por ce que astuce est diverse de prudence, [a ce que prudence
                    est] solement entor les bones choses, mes astuce est entor les bones et entor les
                    mauvaises.</p>
                    <p xml:id="d002l251" n="4" rend="4">Et l'ome saige qui huevre selonc son sens est semblable a celui qui veille; et cil
                    qui ne huevre selonc sa science est semblable a celui qui dort ou a yvre; car en l'ome
                    est l'abisme de charnels desirre[r]s en quoi il [ensevelit] et nee et tranglotist
                    l'uevre de la raison; et est autresi come celui qui dort, car son sens est lié en
                    son cerebre por les vapors qui montent en sa teste, autresi come l'yvre en cui le
                    sorplus dou vin abat les drois jugemenz.</p>
                    <p xml:id="d002l252" n="5" rend="5">L'ome malicious est cil qui fait mal as autres genz par pensement et par mauvais conseil
                    que il a porpensé devant, et por mauvaisement eslire raison; et si est si pesme chose
                    que l'en n'i puet metre consoil.</p>
                    <lb/>
                </div2>
                <div2 xml:id="d002c043">
                    <head>
                        <title>2.43</title>
                        <abbr>43</abbr>
                    </head>
                    <p xml:id="d002l253" n="">Ci parole de amisté.</p>
                    <lb/>
                    <p xml:id="d002l254" n="1" rend="1">Amisté est une des vertus de Dieu et de l'ome, et est moult beseingnable a la vie
                    de l'ome, car l'ome a beseingne d'amis autresi come des autres biens. Et le puissant
                    home et riche et le prince de la terre abeseignent [d]es amis a cui il facent bien
                    et de cui il reçoivent servise et honor et grace.</p>
                    <p xml:id="d002l255" n="2" rend="2">Et grant se[urté] ont les homes par lor amis; et, de tant com il est de greignor afaire,
                    plus le beseigne avoir amis, por ce que, lors que le degré de grandesce est plus haut,
                    puet il plus legierement chaoir, et le cheoir est plus perilleous. Donques, sont amis
                    plus beseingnables en ce et en totes angoses et aversités que l'en puet avoir, por
                    ce que bon ami est tres bon refuge et seur port.</p>
                    <p xml:id="d002l256" n="3" rend="3">Et cil qui est sens son ami il est tout sol en ses afaires; et, quant il est avec
                    son bon ami, il est acompaignié et en a parfaite aide a complir ses huevres, car de
                    deus parfait et bon naist parfaite huevre et parfaite entencion. Cil qui fait la loi
                    conforte plus les citiens a avoir charité et amor ensemble que en justise, por ce
                    que se toz homes fussent justes, encor lor covient avoir charité et amisté, por ce
                    que charitez est garderesce d'amisté, selonc sa nature, et la defent de toz assauz
                    de discorde et destruit toute meslee et malevoillance.</p>
                    <p xml:id="d002l257" n="4" rend="4">Les manieres d'amisté sont coneues par les manieres des choses amees. Et ces choses
                    sont .§{iii}.: bien, profit et delit; car chascun aime ce que li semble profitable
                    et [boen] et delitable. Et il covient que nos voillons bien a nos amis, mes amisté
                    n'est pas s[au]ve[e] en ce solement; car li chastieor veulent bien as autres, mes
                    il ne li covient pas estre amis, por ce que li chastiement est une amor qui requiert
                    guerredon semblable a sa huevre, et il covient que il s'entrechastient et s'entreportent
                    amor selonc la maniere de s'amisté. Et en chascune de .§{iii}. manieres covient covenable
                    guerredon, et non pas en repost, en tel guisse que il s'entreveulent bien, selonc
                    la maniere des amors.</p>
                    <p xml:id="d002l258" n="5" rend="5">Et ceaus qui s'entrement por profit ou por delit non aiment [veraiment, ançois ament]
                    les choses por quoi il sont amis, et c'est delit et profit. Et por ce avient que entre
                    aus dure l'amisté tant come le delit et son profit, et por ce devien[en]t il tost
                    amis et henemis. Et cel amisté qui naist par [profit est entre homes viels, et cel
                    qui naist por] delit [est] entre les juenes; mes la droite amisté bone et complie
                    [est] entre les homes bons qui sont se[mblab]les en vertu et s'entreme[n]t et veulent
                    bien par la semblance de vertus qui entr'iaus est.</p>
                    <p xml:id="d002l259" n="6" rend="6">Et ceste amisté est devine dedenz cui sont touz les bienz; entr'iaus ne est aucune
                    decevance ne chose d'aucune mauvestié. Et por ce tel amisté ne puet estre entre bons
                    et mauvais, ne entre les mauvais ensemble, mes entre les bons solement; mes l'amisté
                    qui naist par delit ou par profit puet bien estre entre les mauvais, et entre les
                    bons et les mauvais, mes ele est toutes fois perdue selonc la p[e]rte dou delit et
                    dou profit, car c'est amisté par accident.</p>
                    <p xml:id="d002l260" n="7" rend="7">Amistez est un loable ornement entre ceaus qui ensemble conversent et qui ont compaignie
                    ensemble, et est une tres belle vie par quoi vivent en pais et en repos. Et celui
                    habit qui est entre aus n'est pas brisié par aversité de leu ou de cors; et neporquant,
                    se la desevrance dure trop longuement, ele fait refroidir et oblier l'amisté. Et por
                    ce dit le proverbe que ‘Pelerinaige et longue v[o]ie departent amisté’.</p>
                    <p xml:id="d002l261" n="8" rend="8">La chose aimee a en soi aucun noble bien por quoi ele est aimee. Li bon home qui est
                    amis devient bons amis, et li un aime l'autre non mie por passion, mes por habit;
                    et chascuns des amis aime son bien et li uns fait guerredon a l'autre par sa bone
                    volenté, selonc igualance: et cele est veraie amisté.</p>
                    <p xml:id="d002l262" n="9" rend="9">La participacions de ceaus qui [caminent] ensemble en bien et en mal, et en mercheandises,
                    et en user les uns avec les autres, suelent estre comencement d'amisté; et selonc
                    la quantité de ces choses est la quantitez de lor amisté. Et ce que les amis ont doit
                    estre comun entr'iaus, por ce que amisté est ausi come une comunautez; et chascune
                    comunitez desirre chose qui vient a lui en concupiscence et en [victoire] et en sapience.</p>
                    <p xml:id="d002l263" n="10" rend="10">Et por ce furent premierement ordenés les solempnitez de Pasques et les offrandes
                    des sacrefices et les assemblemenz des citez, que compaignie et amor nasquist entre
                    aus [et] les prosmes, et honor a Damedieu</p>
                    <p xml:id="d002l264" n="11" rend="11">Et les anciens soloient faire sollempnitez aprés les moissons des blés, por ce que
                    en celui tens sont les homes plus apareilliés a aquerre amisté et a rendre graces
                    a Dieu des benefices qu'il ont receu.</p>
                    <lb/>
                </div2>
                <div2 xml:id="d002c044">
                    <head>
                        <title>2.44</title>
                        <abbr>44</abbr>
                    </head>
                    <p xml:id="d002l265" n="">Ci dit de seignorie.</p>
                    <lb/>
                    <p xml:id="d002l266" n="1" rend="1">Seignories sont de .§{iii}. manieres: l'une est des rois, la seconde est des bons,
                    la tierce est des comunes, la quele est la tres meillor entre ces autres. Et chascune
                    maniere a son contraire, car la seignorie dou [roi a contre lui la seignorie dou]
                    tirant, a ce que le tyrant se porchace de faire son profit solement, mes li rois se
                    porchace de faire ce qui profitable soit a son pueple, non pas a soi: et c'est roi
                    veraiement; car maintenant que li rois se porchace de faire son profit et laisse le
                    bien dou pueple il devient tyrant, et sa tyrannie n'est pas autre chose que corruptions
                    de sa seignorie.</p>
                    <p xml:id="d002l267" n="2" rend="2">Tout autresi quant les bons et les hauz homes laissent a faire ce que b[i]en soit,
                    por quoi sa seingnorie non isse de sa lignee et ne consirrent lor honor ne son merite
                    ne sa digneté, lors se change sa segnorie et torne a la seingnorie dou comun. La seingnorie
                    dou comun est corrumpue por deguerpir les bons usaiges et la loi qui est bone et loable.</p>
                    <p xml:id="d002l268" n="3" rend="3">Le governement de l'ome a sa mesnee est semblable au governement dou roi a son pueple;
                    car la conversacion dou pere a ses filz est semblable au roi entor les genz de son
                    regne, mes la seingnorie des bons homes et des granz est ausi come la seingnorie des
                    f[r]eres, por ce que les f[r]eres ne sont mie diverses se par aage non.</p>
                    <p xml:id="d002l269" n="4" rend="4">Et [a] chascune de ces manieres de seingnorie et de subiection covient amor et justise,
                    selonc la mesure de sa bonté. Car le bon seignor s'efforce de bien faire a ses subjés
                    ausi come li pastor de son feuc; mes tant i a de differance entre la seignorie dou
                    roi et cele dou pere, que li rois est sires de plus grant nombre de gent que li peres
                    est.</p>
                    <p xml:id="d002l270" n="5" rend="5">Li peres est achoison d'engendrer et norrir ses filz et d'iaus aprendre; donques,
                    est li peres seingnor de ses filz naturelment et il les aime naturelment et de grant
                    amor. Et por ce doit le pere et le roi estre honoré de cele honorableté qui est [a
                    chascun] avenable.</p>
                    <p xml:id="d002l271" n="6" rend="6">La justise de chascun si est selonc sa vertu; donques doit chascuns avoir plus de
                    bien et d'onor selonc ce que il est meillor. Amor de freres est ausi come amor de
                    compaignons, por ce que il sont vescu et norris ensemble et ont semblance de passion.</p>
                    <p xml:id="d002l272" n="7" rend="7">Mes quant tyranie sormonte, la justise est perdue et l'amor faut. Li sires et ses
                    subjés ont relacion ensemble ausi come uns artiers a son estrument, et come le cors
                    a l'arme; et celui qui use son estrument en fait son profit et por ce l'aime il, mes
                    li estrumenz ne aime pas lui, et li cor non aime pas l'arme; et estrument est ausi
                    come un serf sens arme.</p>
                    <p xml:id="d002l273" n="8" rend="8">Li peres aime son fis et li fis son pere, por ce que li uns est fait de l'autre, mes
                    l'amor dou pere est plus fort que l'amor de son fis, por ce que li peres conoist que
                    son fis est estrait et fait de lui mantenant qu'il est nés, mes li fis ne conoist
                    pas lui par son pere se premierement ne passe lonc tens, tant que li sens soit complis
                    et la discrecion conortee. Et li peres aime son fis si come un autre soi meesmes,
                    mes [ses] filz aime lui si come chose de quoi il a son naistre et por quoi il est.</p>
                    <p xml:id="d002l274" n="9" rend="9">Les freres s'entraiment come ceaus qui sont estrais d'un princ[ip]e, et por ce est
                    dit que les freres sont d'un sanc et d'une racine, et que il sont une chose, ja soit
                    ce que il soient partis et dessevrés. Et la chose que plus conferme l'amor des freres
                    est que il sont norri et conversé ensemble, et que il sont d'une maison.</p>
                    <p xml:id="d002l275" n="10" rend="10">L'amor que l'en porte a Damedieu et cele que l'en porte a son pere sont d'une nature,
                    car l'un amor et l'autre sont par remembraince dou bien receu et por don de grace;
                    mes l'amor de Dieu doit passer l'amor dou pere, por ce que les biens qui de lui vienent
                    sont plus granz et plus nobles.</p>
                    <p xml:id="d002l276" n="11" rend="11">L'amisté des parens et des freres [et des compaignons] et des voisins est graindre
                    que cele des estran[g]es; car de tant come l'achoison de l'amor est graindre iert
                    l'amisté greingnor et les huevres meillors. L'amor qui est entre le mari et sa feme
                    est amor naturel et est plus anciene que celui qui est entre les citiens; et en cestui
                    amor est grant profit, por ce que l'uevre de l'ome est diverse de cele de la feme,
                    et ce que ne puet faire li uns fait l'autre: et en ce chevisent lor afaire. Les filz
                    sont les liens qui lient mari et moillier ensemble en un amor, por ce que le fiz est
                    le comun bien d'andous.</p>
                    <p xml:id="d002l277" n="12" rend="12">La comunité conjoint les [boens] en .§{i}. amor, [si] que par achoison de vertu s'entraiment
                    de bien faire l'un a l'autre. Entre aus n'a point de chalonge ne de descorde, ne volenté
                    de vencre li uns l'autre, ne de revengier soi se en servir non, por ce que lors est
                    li amis liés et joians quant il a faite chose qui plaist a son ami.</p>
                    <p xml:id="d002l278" n="13" rend="13">Amisté est que l'en apele gaaingnable, quant li uns ensive l'autre par entencion de
                    gaaingnier et de profit; a la fin [s'il] n'en puet avoir point, il naist entre aus
                    grant discorde, car li uns dit: «Je te fis tel servise et tel autre, de quoi tu ne
                    m'as contrechangié», et l'autre li redit autretel; et cele amisté ne puet gaires durer.</p>
                    <p xml:id="d002l279" n="14" rend="14">Amisté est semblable a justise, et si come justise est en .§{ii}. manieres, une de
                    nature et autre de loi, tout autresi est amisté, une de loi et autre de nature. Cele
                    qui est de loi est amisté particulers et merceandable, en baillier et en reçoivre
                    mantenant, sens respit et sens terme.</p>
                    <p xml:id="d002l280" n="15" rend="15">M[ain]s homes sont a cui il plaist a faire bien et covenable, mes toutes fois tienent
                    au profitable et laissent ce que bon est. Et bone chose et covenable est a faire bien
                    as autres sens esperance d'avoir change, mes profitable chose est de servir as autres
                    por esperance de guerredon: et cestui servise fait home a celui qui a povoir de changier
                    ce que il reçoit.</p>
                    <p xml:id="d002l281" n="16" rend="16">L'onor n'est pas autre chose que guerredon de vertus et merci de bien receu; mes gaaing
                    est aide as besoingnos; por quoi je di que les plus granz doivent doner gaaing as
                    menors, et les menors doivent faire honor et reverance as plus granz; ce doit estre
                    selonc ce que afiert a chascun,</p>
                    <p xml:id="d002l282" n="17" rend="17">car en tel maniere se conserve amistié. L'onor que l'en doit fere a Dieu et a son
                    pere n'est mie semblable as autres honors, car nul home est sofisanz a fere ne l'un
                    ne l'autre, ja soit ce que il s'en efforcent a lor pooir. E[n] ce doit chascuns metre
                    toute sa force a obeir et en servir, et en garder soi de chaoir en aucune malevoillance.</p>
                    <p xml:id="d002l283" n="18" rend="18">Le covenable adrecement d'amistié adrece les manieres d'amistié qui diverses sont,
                    si come avient par mi les viles; car le corduanier vent ses souliers selonc ce que
                    il valent, autresi font les autres. Entre aus est une chose comune aimee, par cui
                    il s'apareillent et conferment la mercheandise, et est or et argent.</p>
                    <p xml:id="d002l284" n="19" rend="19">Quant li ami aime sa amie por son delit et ele aime lui par son profit, non aime l'un
                    l'autre par droite amor: certes cel amor sera tost dessevré; et toute amisté qui est
                    par legiere achoison tost se part, mes achoison fort et ferme fait durer l'amisté
                    longuement.</p>
                    <p xml:id="d002l285" n="20" rend="20">Donques amisté qui est por bien et por verité dure lonc tens, por ce que vertu ne
                    puet estre remuee legierement, mes amisté qui est par profit se sevre mantenant que
                    li profit s'en est osté.</p>
                    <p xml:id="d002l286" n="21" rend="21">Ce est a dire que se un home chante par esperance de gaaingnier, se tu li rent chanter
                    en eschange il ne s'en tenra mie apaiés, por ce qu'il atendoit autre guerredon. Donques,
                    n'aura il concorde as mercheandises se par volenté ne sont concordees, et ce avient
                    quant chascun reçoit ce que il desirre en eschange de cele chose que il done.</p>
                    <p xml:id="d002l287" n="22" rend="22">Et tele fois vale plus reverance d'onor que peccune, selonc ce que voloit Pitagoires,
                    qui voloit de ses desciples reverance d'onor et non de peccune; mes en autres ars
                    mecanique l'en demande peccune: ce n'avient pas en philosophie, car, de tant com les
                    afaires sont plus nobles, tant i quiert avoir plus noble guerredon, por ce que celui
                    qui nos enseingne science n'en devons nos peccune, mes honor et reverance, autresi
                    come a Dieu et au pere.</p>
                    <p xml:id="d002l288" n="23" rend="23">Donques covient il conoistre les dignetez de chascun home, por faire a toz honor et
                    reverance selonc son degré; que autre honor doit l'en faire a son pere que a son frere,
                    et autre au seingnor de l'ost que au pueple, et autres [as] voisins et compaignons
                    que as estranges.</p>
                    <p xml:id="d002l289" n="24" rend="24">Et celui qui fait aucune fauseté en amisté est tant pire que celui qui fause or et
                    argent, come amisté est le meillor tresor qui puisse estre; et si come li faus deniers
                    est tout coneu, tout autresi la coverte amisté est toute descoverte. Li justes despensiers
                    de toz biens est Damedieu, qui done a chascun son covenable. L'ome qui bons est desirre
                    le bien qui est covenable a sa nature et quiert chose semblable a lui, por ce qu'il
                    est bons. Et le bon home se delite en soi meesmes pensant a bones choses; autresi
                    se delite il avec son ami cui il tient et repute un autre soi meesmes.</p>
                    <p xml:id="d002l290" n="25" rend="25">Mes le mauvais home est tozjors en paor et esloingne soi des bones huevres, et, se
                    il est moult mauvais, il se esloingne de soi meesmes, car il ne puet sol demorer sens
                    tristece, por ce que il li membre de ses males huevres que il a faites et blasme sa
                    conscience: por ce het il soi et toz homes.</p>
                    <p xml:id="d002l291" n="26" rend="26">Et ce avient por ce que la racine de toz biens est mortefiee en lui, et en son mal
                    ne se puet deliter pleinement, car tout mantenant que il se delite en une chose maufaite,
                    la nature de son mal li atrait a contraire de celui delit. Et a ce que le mauvais
                    est partis en soi meesmes, si covient que il soit en continuel travail de penser,
                    et pleins de moult amertume et yvre de laidesce et de perversité et que il soit [d]estort
                    par misse noient ordené.</p>
                    <p xml:id="d002l292" n="27" rend="27">Donc nul ne puet estre ami de tel home, por ce qu'il n'a en lui nulle chose qui a
                    amer face. Certes, [en] itel maniere et [en] itel male venture n'aura il mecine par
                    cui ele puisse a bien venir. Donques chascun se guart que il ne se laisse chaoir en
                    tel trabuchement de malice et de iniquité que l'en ne puet raembre; ainces se doit
                    efforcier chascuns qu'il vieingne a la fin de bonté, per qu'il puise deliter en soi
                    meesmes et avec son ami.</p>
                    <p xml:id="d002l293" n="28" rend="28">Confort n'est pas amistié, ja soit ce que il se semble a estre; mes le comencement
                    d'amisté est un delit asavoiré par conoissence sensible, et ce povons nos veoir par
                    un home qui aime per amor une dame, car tot avant passe .§{i}. delitable regart; mes
                    la ferme lians qui [tousjors] est avec l'amisté et qui point ne se dessevre, si est
                    delit.</p>
                    <p xml:id="d002l294" n="29" rend="29">Celui habit dont premierement naist le confort puet estre apelé amisté par semblance,
                    jusques a tant que il croist par longuesce de tens. Et l'office dou confort s'affiert
                    au proudome et ferme, qui soit grief en moralité de sa vie et as proesces et as costumes
                    et toutes vertus, et pleins de science et de bone opinion et de concorde, desirrans
                    d'amors.</p>
                    <p xml:id="d002l295" n="30" rend="30">Por ce doivent estre ostees toutes descordes et mauvais pensers d'entre les nobles
                    compaignies des homes, si que il puissent vivre en pes et en concorde de propre volenté:
                    cele chose qui plus aide a mantenir et a governer les dignetez [est] vertus et ses
                    huevres.</p>
                    <p xml:id="d002l296" n="31" rend="31">Et la concorde des opinions est es bons homes, por ce que il so[n]t parmananz dedenz
                    soi et es choses dehors; car toutes fois jugent et volent bien. Le mauvais home poi
                    s'acorde a lor opinion, car il n'a en amisté nulle part, et por acomplir ses desirriers
                    soffre il maintes poines et mainz travailz, non mie por amisté. Et sont es mauvais
                    homes maintes males soutiletés por engignier ceaus qui a eaus ont a faire: por ce
                    sont il touzjors en peine et en angoisse.</p>
                    <lb/>
                </div2>
                <div2 xml:id="d002c045">
                    <head>
                        <title>2.45</title>
                        <abbr>45</abbr>
                    </head>
                    <p xml:id="d002l297" n="">Ci parole dou servise.</p>
                    <lb/>
                    <p xml:id="d002l298" n="1" rend="1">Les bienfaitors qui font bien as autres aiment plus ceaus a cui il font le bien qu'il
                    ne sont aimés de ceaus qui le reçoivent, por ce que [li] bienfaitor aiment par droite
                    liberalité, mes ceaus qui reçoivent aiment par dete de grace. Car bienfaitor est en
                    leuc dou presteor et cil qui benefice reçoit est en leuc [dou] deteor. Le presteor
                    aime plus son deteor que son detor lui, et maintes fois se contorbe le detor quant
                    il encontre le presteor, por ce que il li sovient de ce que il li doit rendre et de
                    ce que il en a receu; mes le presteor est liés quant il l'encontre, por ce que il
                    a achaté sa bienvoilance et sa salus et son prou. Et aucune fois avient que cil qui
                    a receu mostre que il aime plus son bienfaitor que il lui: et ce font il por ce que
                    l'en [ne] les blasme de non conoistre le benefice.</p>
                    <p xml:id="d002l299" n="2" rend="2">Et encore le recet dou benefice [est] en faiture dou bienfaitor, et chascun aime plus
                    sa faiture que ele lui, et especiaument cels qui ont arme: neis les poetes aiment
                    les vers durement. Et l'achoison por quoi l'ome aime sa faiture naturelment, si est
                    que la derreniere parfection de ce que l'en fait est sa ovre, et, quant une chose
                    est sens huevre, ele est come puissible, et est usee par huevre.</p>
                    <p xml:id="d002l300" n="3" rend="3">En trois manieres se delitent les homes: ou por ce que il usent presenciaument, [ou]
                    e[n] les esperances qu'il ont en aucune chose qui doit avenir, ou recordant d'aucune
                    chose qui est alee.</p>
                    <p xml:id="d002l301" n="4" rend="4">Les bones huevres et nobles ont delitable remembrance par lonc tens aprés, mes les
                    huevres charnels et les huevres profitables poi durent en mimoires; et ce avient por
                    ce que li home aime plus ce qu'il a aquis a grant peine et a travail que une autre
                    qui soit avenue legierement; si com chascuns puet bien veoir d'un home, qui a grant
                    avoir gaaingnié par son grant travail et par sa poine, que il le garde plus et despende
                    moins que celui qui le gaaingne sens nul travail. Et por ce la mere aime plus son
                    fiz [...], por la grant peine que elle soffri quant ele l'enfanta et le nori.</p>
                    <p xml:id="d002l302" n="5" rend="5">Recevoir benefice avenablement est sens travail, mes fere le selonc que avenable est,
                    est grant travail: por quoi il avient que li bienfaitor aiment plus ceaus a cui il
                    le font que cil qui les bien reçoivent ne aiment eaus.</p>
                    <p xml:id="d002l303" n="6" rend="6">Aucuns homes sont qui aiment trop soi meesmes, et ceste est laide chose, por ce que
                    le mauvais home fait toutes choses a son profit, mes le bon home fait ses huevres
                    par entencion de vertu et de bien, et en celui croist huevre de vertu. Et [sont] homes
                    qui ont [en] aime[r] si noble entencion que il laissent son profit por celui son ami,
                    por ce que nobles huevres sont en remembrance de lonc tens.</p>
                    <p xml:id="d002l304" n="7" rend="7">Et que ton ami soit un autre toi, si prueve par le proverbe qui dit que «Entre amis
                    est un sanc et une arme, et ont toutes choses comunes selonc droit, et est l'un a
                    l'autre si come le genoil a la jambe et si come le nés a la face et le doi a la main».
                    Et por ce doit l'en amer son ami come soi meesmes, par amisté de verité, non pas de
                    delit corporel, qui s'afiert a l'arme bestiel et es choses qui sont hors de la verité.</p>
                    <p xml:id="d002l305" n="8" rend="8">Donques, celui qui aime soi meesmes veraiement face huevre qui apartieingne a la propre
                    vertu de son estre, selonc les meillors choses et plus hautes ordenees selonc verité.
                    Et le bon home fait bien a son ami et li done argent et heritaiges; et, se il li beseigne,
                    met soi meesmes por lui a la mort; et obeist a la raison por conquerre bien a soi.</p>
                    <p xml:id="d002l306" n="9" rend="9">Le compliment de felicité des homes est en amis, car il ne est nul home qui vosist
                    avoir touz les biens dou monde por vivre solitairement, ce est a dire tout sol. Donques,
                    covient il a l'ome felix avoir [gent a cui] il face bien et a cui il departe sa felicité.
                    Et por ce naturelment l'ome converse avec les autres, et lor covient acomplir ses
                    defautes par ses voisins et par ses amis qu'il ne porroit achiver par lui. Et delitable
                    chose est demener sa vie avec ses amis et partir ses biens avec eaus.</p>
                    <p xml:id="d002l307" n="10" rend="10">Bien faire est noble chose et delitable en toutes manieres. Homes bien esleus et vertuous
                    et qui facent bien sont poi, mes de profit et de delit en sont il a grant nombre.
                    Et poi des amis qui sont por achoison de delit sont assez a la vie des homes, car
                    il doivent estre autresi come le condiment as viandes.</p>
                    <p xml:id="d002l308" n="11" rend="11">Mes amis vertuous amés por lui meesmes est uns, car il n'est pas puissible que uns
                    amans ait que une [amie] senz plus, por ce que amor est une [sourhabondance] que ne
                    covient se [a .§{i}.] non; mes consoil et honesté et covenableté covient a chascun
                    par debite de vertu.</p>
                    <p xml:id="d002l309" n="12" rend="12">L'ome a beseingne d'amis au tens de sa prosperité, ce est a dire quant il a toz biens,
                    et au tens de l'aversité, ce est a dire quant fortune li vient contraire; mes au tens
                    de sa prosperité li covient avoir amis qui aient aucune part de son bien et qui le
                    sachent; et au tens de s'aversité li covient il avoir par quoi il soit aidiez et mantenus.</p>
                    <p xml:id="d002l310" n="13" rend="13">Et la vie des amis ensemble est moult jocunde et pleine de toute liesce; et por ce
                    usent eaus et conversent ensemble as geus et au vene[r] et en toutes huevres semblables,
                    por user le bien qui est comune entr'aus, et por quoi li uns devieingne miaudre por
                    la compaingnie de l'autre, por la resemblance que chascun a a son compaignon dou bien
                    qu'il voit en lui et des nobles huevres que plaisent a chascun l'un de l'autre.</p>
                    <lb/>
                </div2>
                <div2 xml:id="d002c046">
                    <head>
                        <title>2.46</title>
                        <abbr>46</abbr>
                    </head>
                    <p xml:id="d002l311" n="">Ci parole dou delit.</p>
                    <lb/>
                    <p xml:id="d002l312" n="1" rend="1">Deliz est nez et noris avec nos des le comencement de nostre naissence; por ce doit
                    l'en aprendre ses enfanz que il se delitent et corroucent selonc que ce covenable
                    est. Et ce est le fondement de la vertu moral, que puis l'acroissement dou tens acroist
                    la bonté de sa vie, por ce que chascuns prent ce que a lui delite et eschive ce qui
                    le contriste; mes maint homes sont [serf] de covoitise, par que il covient que ses
                    entencions soient contraires a soi meesmes. Por ce [se torne li homes au mi] qui est
                    loable.</p>
                    <p xml:id="d002l313" n="2" rend="2">Cil qui blasme les covoitises, [et] puis les ensit, fait croire de soi que il les
                    aime et que il ne les blasme a certes. Et paroles bones et creables profitent a la
                    conscience de celui qui les dit et meillorent les mors de sa vie; mes plus doit l'en
                    croire a l'uevre que au parler. Et l'ome discret enforme et atorne sa vie par ses
                    huevres qui soient acordanz a ses diz et a ses faiz.</p>
                    <p xml:id="d002l314" n="3" rend="3">La chose qui est desirree par soi meesmes est tres bone; la vie delitable avec entendement
                    est bone par lui. Et delis est desirrés par soi, donques est il bons. Tristece et
                    moleste sont choses mauvaises et sont contraires au delit; donques est delit de bone
                    chose, et l'en fuit tristece et moleste por ce que eles son mauvaises.</p>
                    <p xml:id="d002l315" n="4" rend="4">Delit est desirré por ce que il est bon et loable, et se il est joint a bone chose
                    il la fait meillor; et chascune chose qui fait autre meillor est tres bone. Mes Platons
                    dit que nus delit est bons, et par aventure il ne dit pas verité, por ce que en toutes
                    choses est aucune bonté naturelment. Et il puet bien estre que l'un mal est contraire
                    [a] l'autre et andous font a eschiver; mes les biens sont touz semblables et les doit
                    l'en prendre et eslir. Et le habit de vertu reçoit plus et moins, car l'ome puet estre
                    juste et chaste plus et moins; autresi avient de la santé dou cors et dou delit, que
                    il reçoivent plus et moins.</p>
                    <p xml:id="d002l316" n="5" rend="5">Delit ne est mie movement, car chascune chose qui se puet movoir par lui a propre
                    tardece et si a propre isnelité, mes es choses relatives n'a nul movement par soi,
                    et chascune chose puet estre corrompue par ce dont ele naist: car celui la cui naissance
                    delite sa corruption contriste.</p>
                    <p xml:id="d002l317" n="6" rend="6">Delit est en .§{ii}. manieres, l'un est sensible et est de par l'arme sensible, l'autre
                    est d'entendement et est de par l'arme intellectuel.</p>
                    <p xml:id="d002l318" n="7" rend="7">Delit est la ou le sens est, et sens n'est pas sens arme sensible: donques, est celui
                    delit a l'arme sensible; autresi est celui delit la ou l'entendement est, mes l'entendement
                    est [de] l'arme racional: donques, est celui delit a l'arme de raison. Maintes foiz
                    tristece vient avant que delit sensible, car devant le mangier a esté fain, qui est
                    tristece; mes es delis qui sont par veoir, par oïr, par odorer, non vient tristece
                    devant. Autresi avient dou delit de science et de touz enseignemenz intellectuels.
                    Mes choses qui sont delitables a ceaus qui ont perverse nature ne sont pas delitables
                    selonc verité, ausi come la chose qui semble douce au malade ou d'autre savor, mes
                    a la verité n'est ele pas ensi.</p>
                    <p xml:id="d002l319" n="8" rend="8">Chascune huevre a son propre delit et son propre delitor; car justise delite juste
                    et sapience le saige et amisté li amis. Chascuns s'efforce de fere huevres belles
                    qui li eslongnent aucune moleste, mes celes plus qui ont le delit joint avec soi,
                    si com est la pensee de[s] vertu[s] et lor huevres.</p>
                    <p xml:id="d002l320" n="9" rend="9">Delit est forme complie, en tele maniere que a son compliment n'a pas mestier ne tens
                    ne movement, [car movement] ne puet pas estre conplis en sa forme en aucun tens; ja
                    soit ce que aucuns movemenz soit en [t]e[n]s, toutes fois son compliment est de[h]ors
                    li tens, se il ne fust circuliers; et touz homes reçoivent delit en huevres, et en
                    tenz et en movemenz.</p>
                    <p xml:id="d002l321" n="10" rend="10">Le delit sensible est selonc la forme dou sens et de la bonté sensible: por ce ert
                    le delit meillor quant li [sens] sont plus fors et la chose miauz apareillie a estre
                    [sentie], ou li un et li autre ensemble. Car la bonté de l'uevre est en .§{iii}. choses:
                    ou en la force de celui qui la fait, [ou] en l'acointance de la chose que il sent,
                    [ou] en la comparoison de l'un et de l'autre.</p>
                    <p xml:id="d002l322" n="11" rend="11">Le meillor delit qui soit est celui qui est plus parfait et plus compli. Delit est
                    le complement des huevres, et il est complement par le sens. Et delit est trovez en
                    chascun sens; et la parmanance dou delit est que il puisse complir ses huevres selonc
                    ce que biauté est jointe en joventé, tant come la volenté dou frere dure entr'iaus,
                    qui est fermee dedenz le cuer d'iaus.</p>
                    <p xml:id="d002l323" n="12" rend="12">Et tel delit dure tant come la biautez de la chose dure qui doit faire le delit, et
                    quant ces choses faillent faut le delit; et por ce ne puet l'en avoir delit touz tens
                    continuelment meesmement en veillesce. Les homes qui desirrent de vivre desirrent
                    delit, por ce que delit complist la vie de l'ome.</p>
                    <p xml:id="d002l324" n="13" rend="13">Le delit intellectuel est divers dou sensible. Et chascun delit acroist [et] enmeliore
                    sa huevre, et por ce sont multeplies les ars et les sciences que l'ome [se] delite.
                    Mes aucuns delit enpeechent les autres huevres, car cil qui se delite au son d'une
                    citole oblie sovent ce qu'il a entre ses mains, c'est poi et assez, selonc ce que
                    le delit est grant. Delit qui est de nobles huevres fait moult a loer; delit de vil
                    chose doit l'en deguerpir.</p>
                    <p xml:id="d002l325" n="14" rend="14">Et sont tes deliz qui sont divers en generalité, si com est le sensible et le intelligible;
                    et autres deliz sont divers en especialité, si com est de veoir et d'oïr. Et toutes
                    manieres de animaus ont lor propre delit en cui eaus se delitent naturelment.</p>
                    <p xml:id="d002l326" n="15" rend="15">La plus noble huevre qui soit est cele de l'intellec, et por ce a en lui le plus noble
                    delit. Por ce distrent les anciens que la aprension de l'intellec est plus delitable
                    que or.</p>
                    <p xml:id="d002l327" n="16" rend="16">Les delis des homes sont divers de grandisme diversité, mes droit delit est celui
                    qui plaist au bon home, de saine nature et de saine vertu: et por ce fu dit que vertu
                    est atemprement de toutes choses. Donques males choses et laides ne sont mie delitables
                    se a ceaus non qui ont la nature corrumpue; car [e]s homes a maintes corrupcions et
                    maintes desigualités, et mainz trespassemenz de nature.</p>
                    <p xml:id="d002l328" n="17" rend="17">Delit qui delite au proudome compli apartient as homes, et sa certeineté est coneue
                    quant les huevres qui sont propres a lui sont coneues, ce est a dire la huevre qui
                    est complimenz de toutes humanes huevres.</p>
                    <lb/>
                </div2>
                <div2 xml:id="d002c047">
                    <head>
                        <title>2.47</title>
                        <abbr>47</abbr>
                    </head>
                    <p xml:id="d002l329" n="">Ci parole de felicité.</p>
                    <lb/>
                    <p xml:id="d002l330" n="1" rend="1">Aprés ce que nos avons dit et traitié de vertu et de delit, covient il a dire huimés
                    de felicité et de beatitude, qui est complement de toz les biens que l'en fait. Et
                    ceste felicitez n'est pas en habit, ainces est en cele chose qui est desirré par lui
                    meesmes, por ce que felicitez est chose complie et soufisant qui n'a beseingne de
                    nulle autre chose hors de soi.</p>
                    <p xml:id="d002l331" n="2" rend="2">L'ome qui n'a dedenz soi la sofisance des choses, por ce qu'il n'a pas asavoré la
                    douçor dou propre delit de nature, qui est l'uevre intellectuel et qui apartient a
                    la plus noble partie de l'ome, si torne et cort au delit dou cors, dont esperience
                    est plus prochaine. [Et] les choses qui a ce semblent delitables estre ne le sont
                    pas a la verité, autresi com les choses qui sont eleues par enfanz ne sont mie a eslire
                    selonc voir, mes celes qui sont esleues par home noble et saige; et vil chose covient
                    a vil home.</p>
                    <p xml:id="d002l332" n="3" rend="3">Felicitez n'est pas [en] jeuc ne [en] choses qui sont de par jeuc, mes en celes [en]
                    qui est grant estude et solicité et travaill, car repos n'est mie beatitude, por ce
                    que repos est quis por miauz sofrir peine et travaill, non pas par soi. Mes la vie
                    dou felix est avec vertu et est es choses bien ordenees. Et por ce fu dit que entendement
                    est meillor dou ris, car le plus noble membre fait plus nobles huevres, le meillor
                    home fait meillors choses.</p>
                    <p xml:id="d002l333" n="4" rend="4">Et puis que felicitez est en huevre de vertu, est il bien digne chose que ele soit
                    de la meillor et de la plus complie, et qui naturelment est en nos devant les autres,
                    et ce est vertu devine. Et felicitez est la fermeté et la constance des propres huevres
                    de vertu; et nos ancestres ont dit que l'ovrage de ceste puissance est continuel,
                    por ce que le intellec huevre continuelment. La plus parfaite huevre et la plus delitable
                    qui soit est feli[ci]tez, mes les tres meillors deliz sont trovez en philosophie por
                    la sol[li]citude de eternité et por la soutilance de vertu qui sont trovés en ses
                    huevres.</p>
                    <p xml:id="d002l334" n="5" rend="5">Et delit de science est plus savorous et plus delitables as sachanz que a ceaus qui
                    la vont querant; dont il prueve que la verité de l'avant dite vertu est tres grant
                    felicité.</p>
                    <p xml:id="d002l335" n="7" rend="7">Et les saiges beseingnent des choses necessaires a lor vie autresi come chascuns autres.
                    Neis les vertus meesmes ont mestier des choses dehors; car justise et chastetez et
                    force et toutes vertus qui font et qui euvrent ont mestier des choses dehors, por
                    ce que la matire des huevres est [hors]; mes l'uevre de sapience est dedenz, et neporquant
                    le saige home euvre plus parfaitement quant il a aucun qui l'aide. Donques felicitez
                    ne est pas autre chose se l'uevre de ceste puissance non, c'est de sapience</p>
                    <p xml:id="d002l336" n="8" rend="8">Et d'autre [part] la felicitez de quoi nos traitons ores est par achoison de salus
                    ou de pais; et ce aper[t] bien manifestement et es vertus moraus et en touz citiens,
                    que nos combatons por aquerre pais et repos [et a nos et] a nos citiens; autresi est
                    en toutes les autres vertus citienes, car toutes fois beons nos a autres choses dehors,
                    neis l'uevre speculative et de haute pensee est touzjors en pes et en tranquilité.
                    Et covient que t[out] home ait compli espace de vivre, car avec felicité ne doit estre
                    chose qui ne soit complie. Et quant home vient a ces degrez de felicité il ne [vit]
                    par humane vie, mes por la divinité qui est en l'ome.</p>
                    <p xml:id="d002l337" n="9" rend="9">Et li hom qui a en soi la vie qui est ensi beates ne doit ja penser des humanes choses
                    ne continuer les mortels choses, ainces s'en doit deviser tant come il puet plus et
                    mener vie noble; car, ja soit ce que l'ome ait petit le cors, il est tres grant dou
                    pooir et de honor, car chascuns a tres grant noble vie et tres digne par intellec.
                    Donques [la] plus delitable chose qui en l'ome soit naturelment si est l'uevre de
                    intellec.</p>
                    <p xml:id="d002l338" n="10" rend="10">Les vertus morals et citienes sont en greignor peine et en travaill que les vertus
                    intellectives, por ce que a l'ome large et liberau covient avoir richesce por quoi
                    il puisse fere huevre de largesce; et le juste home est en grant peine de rendre droit
                    a çaus qui le demandent, car justise n'est pas en volenté solement, mes en huevre
                    de baillier a chascun son droit; autresi l'ome fort sostient grant haine por contrester
                    as choses paourouses, et le chaste est en peine de soi defendre des charnels desirriers.</p>
                    <p xml:id="d002l339" n="11" rend="11">Mes la vertu speculative, qui est de l'entendement, n'a mestier des choses dehors
                    a complir ses huevres, ainces en sont sovent encombrees le bien parfait home. [Et
                    li hons] qui avenir ne puet a ceste vie qui est si belle et si grant si se doit vivre
                    a la comune vie des homes.</p>
                    <p xml:id="d002l340" n="12" rend="12">La complie et la parfaite huevre de l'intellec speculative si est la fin de la vie
                    de l'ome. Et felicitez est exemple de veraie beatitude; et ce est manifeste por ce
                    que nos sumes semblables a Dieu et a ses angles en ceste euvre de intellec, por ce
                    que Dieu et ses angles ont la plus noble huevre que estre peut, c'est la vie de l'intellec,
                    qui tozjors entent continuelment sens nul travaill. Et ceste vie beate ont plus compliment
                    çaus qui sont plus semblables a Dieu, qui est veraiement beate.</p>
                    <p xml:id="d002l341" n="13" rend="13">L'ome felix beseingne avoir planté de choses hors, por ce que nature ne done pas soffissance
                    de ces choses, si com est santé, servise et ces autres choses qui touzjors son beseingnables.
                    Mes tempree quantité de ces choses sont bien soufissanz a l'ome por estre felix [et]
                    a faire huevres de felicité, ja ne soit il sire de la terre et de la mer; et porroit
                    bien estre que [tel] sont souzmis a autrui qui miauz sont atorné a felicité que çaus
                    qui seingnorient. Et por ce dit bien Anasagoras que felicitez n'est pas en richeces
                    ne en seingnories.</p>
                    <p xml:id="d002l342" n="14" rend="14">Digne chose est que la parole de l'ome saige soit creue quant ses huevres tesmoingnent
                    ses diz, car [c]il est verais et dit ver et ses paroles font a croire quant ses huevres
                    s'acordent a ses parole[s]. L'ome qui fait ses huevres ordeneement selonc la balance
                    de l'intellec aime Dieu. Nos devons bien croire que, se Dieu a nulle [cure] d'ome
                    terrien, que il l'a plus grant de celui qui plus s'eforce d'estre semblable a lui,
                    et li done meillor benefice, et se delite de lui ensi come l'un ami aime l'autre.</p>
                    <lb/>
                </div2>
                <div2 xml:id="d002c048">
                    <head>
                        <title>2.48</title>
                        <abbr>48</abbr>
                    </head>
                    <p xml:id="d002l343" n="">Encores de felicité.</p>
                    <lb/>
                    <p xml:id="d002l344" n="1" rend="1">Qui viaut estre felix ne li soufist mie savoir ce que en cest livre est escrit, mes
                    il li covient user toutes ces choses qui devisees sont ça en errieres, por ce que
                    ces choses, qui doivent estre complies par euvres, n'est pas soufissant que l'e[n]
                    les sache ou que l'en les die, ainces li covient ouvrer; et en ceste maniere est compli
                    la bonté des homes, c'est por savoir et por ouvrer.</p>
                    <p xml:id="d002l345" n="2" rend="2">La science des vertus conduist l'ome [a fere] euvre vertuouse: cel, di je, qui est
                    bien nés et qui aime bien selonc verité; mes celui qui n'est pas a ce atorné ne s'esmuet
                    a guarder soi des vices par l'amor de la vertu, mes por la paor dou torment et de
                    la peine: car qui bien ne pense ne l'uevre mie. Et ne est legiere chose trestorner
                    par paroles cels qui enduré sont en lor malice.</p>
                    <p xml:id="d002l346" n="3" rend="3">Homes sont qui sont bons par nature et homes qui sont bons par doctrine. Et çaus qui
                    sont bons par nature [ne] sont par vertu, mes par grace que Dieu lor a donee, et il
                    sont voirement bieneurés. Et çaus qui sont bons par doctrine sont çaus qui premierement
                    avoient l'arme ordenee a haïr le mal et a amer le bien, et qui tel est puet avenir
                    a huevre de vertu par amonestement de doctrine, si com la bone terre fait moulteplier
                    la semance qui est getee. Et por ce covient que les homes soient acostumé et amonesté
                    des enfances a aimer les vertus et a haïr les vices; et le norrisement des enfanz
                    doit estre noble, en tel manieres qu'il soit apris a faire et a user bones huevres
                    par chasteté, non mie par continence, car continence n'est mie covenable chose as
                    genz.</p>
                    <p xml:id="d002l347" n="4" rend="4">Et l'en ne doit pas oster cest usaige ne cest chastiement mantenant qui ont enfance
                    passee, mes mantenir la jusques a tant que le droit aage soit complie. Il i a home
                    qui puet estre governé par chastiement de paroles, et autres i a qui ne puent estre
                    chastiés par paroles, mes par menaces de torment; et homes autres sont que l'en ne
                    puet chastier ne par l'un ni par l'autre: et tex homes doivent estre chaciés, si que
                    eaus ne demorent avec les autres genz.</p>
                    <lb/>
                </div2>
                <div2 xml:id="d002c049">
                    <head>
                        <title>2.49</title>
                        <abbr>49</abbr>
                    </head>
                    <p xml:id="d002l348" n="">Dou governement de la cité.</p>
                    <lb/>
                    <p xml:id="d002l349" n="1" rend="1">Le noble gouverne[res] de la cité fait les citiens nobles, et les fait bien e[u]vre[r]
                    et garder la loi, et contrarier as autres qui ne la gardent, ja soit ce qu'il le facent
                    bien. Maintes citez sont ou le governe[ment] de la [vie] de l'ho[me] est destruis,
                    et vivent disoluement, car chascuns vait aprés sa volenté.</p>
                    <p xml:id="d002l350" n="2" rend="2">Le plus covenable governement qui soit a la vie de l'ome, et a moins de peine et de
                    travaill, est celui que l'en consirre de mantenir soi et sa mesnee et ses amis. Et
                    cil puet covenablement mantenir genz qui aura la science de cest livre, por ce que
                    il saura joindre les enseingnamenz universels avec les particuliers. Car citainance
                    comune est diverse de la particulere, autresi come est [en] toz mestiers, car en chascune
                    chose covient a conoistre les particulieres et les universels choses, por ce que sole
                    esper[i]ance ne est mie sofissanz en ce,</p>
                    <p xml:id="d002l351" n="3" rend="3">et savoir les universels choses n'est pas seure chose sens l'esperience; si come nos
                    veons mains mires qui [par] sole esperience sevent mainz biens [faire] en [lor] mestiers,
                    et enseingner ne le porroient as autres, por ce que il n'ont science de universelz.
                    Donques sera celui parfait maistre de la loi qui set les particulers choses par esperience
                    et qui set les choses universels.</p>
                    <p xml:id="d002l352" n="4" rend="4">Homes furent qui cuiderent que rethorique et la science de metre loi fussent une chose,
                    et penserent que ceste science fust legiere. Mes la verité n'est pas ensi, por ce
                    que le maistre de la loi doit estre semblable a ses citiens, et doit savoir ceste
                    art. Et qui le saura sera profitable, et autrement non. Et se il començast a faire
                    loi sens ceste science, il ne porroit droitement conoistre ne jugier, se bonté de
                    sa nature ne complist la defaute de sa science. Mes, por ce que nos cuidons consirrier
                    toutes humanes choses par guise de philosophie, si metrons tot avant les dis des anciens
                    saiges, et en ce penserons nos queles [des]ordenees manieres de euvre corrompent les
                    bons usaiges de cités et [que]les covenables les drecent; et qui est l'achoisons de
                    male vie dedenz la cité et de la bone, et por quoi la loi est semblable as costumes.</p>
                    <lb/>
                </div2>
                <div2 xml:id="d002c050">
                    <head>
                        <title>2.50</title>
                        <abbr>50</abbr>
                    </head>
                    <p xml:id="d002l353" n="">Ci finist le livre de Aristote et comencent les enseingnemenz de vices et de vertus.</p>
                    <lb/>
                    <p xml:id="d002l354" n="1" rend="1">Aprés ce que li maistre ot mis en romanz le livre de Aristote qui est autresi come
                    fondement de cest livre, viaut il porsivre sa matire sor les enseingnemenz de moralité
                    por miauz descovrir les diz de Aristote, selonc ce que l'en trueve par mainz autres
                    saiges. Car de tant come l'en amasse et ajoste plus de bones choses ensemble, de tant
                    croist celui bien, et est de plus haute vaillance. Et ce est pruevé que toz ars et
                    toutes euvres vont a aucun bien, mes de la diversité des choses covient il que les
                    biens soient divers, selonc ce que chascune chose requiert son bon qui est apropriés
                    a sa fin.</p>
                    <p xml:id="d002l355" n="2" rend="2">Et entre tante diversité de bien, cellui [est] tres meillor de toz qui [aqu]iert plus
                    de bonté et de greignor vaillance. Car si come l'ome ot la seingnorie de toutes autres
                    creatures, tout autresi humane compaingnie ne puet estre sens seingnor, mes plus noble
                    seingnor ne porroit estre que home; et ensi est de touz homes que ou il est sor autrui
                    ou il est desoz.</p>
                    <p xml:id="d002l356" n="3" rend="3">Et si come les autres creatures sont por l'ome, tout autresi est l'ome por l'ome;
                    car li sires est por garder ses subiez, et il sont por obeir a son seingnor, et les
                    uns et les autres beent au profit de la comune compaingnie des genz sens tort et sens
                    honte. Et ja soit ce que li un soi[en]t clers (dont [li uns] nos mostre la religion
                    et la foi Jhesu Crist et la gloire des bons et l'enfer des mauvais, les autres sont
                    juges, ou mires, ou d'autre mestier de clergie); et les autres sont lais (dont les
                    [uns] font les maisons, les autres cortivent terre gaaingnable, les autres sont fevres
                    ou corduaniers ou d'autre mestier que il soient) je di que il sont toz entendanz a
                    celui bien qui apartient a la paisible comunauté des homes et des citez; por quoi
                    il apert que le bien ou entent le governeor des autres est plus noble et plus honorable
                    de toz autres, car il les adrece toz et toz sont por adrescier lui.</p>
                    <lb/>
                </div2>
                <div2 xml:id="d002c051">
                    <head>
                        <title>2.51</title>
                        <abbr>51</abbr>
                    </head>
                    <p xml:id="d002l357" n="">Ci devise la maniere des biens.</p>
                    <lb/>
                    <p xml:id="d002l358" n="1" rend="1">D'autre part i a il .§{iii}. manieres de bien: une de l'arme et une dou cors et une
                    autre de fortune. Mes si come l'arme est la plus noble partie de l'ome, qu'il li done
                    vie et conoissance et memoire, selonc que le maistre dit ou premier livre, au chapistre
                    de l'arme, autresi sont [s]es biens sor toz autres, car chascun office ensit la nature
                    son maistre.</p>
                    <p xml:id="d002l359" n="2" rend="2">Et Aristotes dit que il sont en l'arme .§{ii}. puissances: une qui est sens raison,
                    et ce est comun a toz animaus; et une autre par raison, qui est en l'entendement de
                    l'ome, en quoi la puissance de volenté puet estre apelee raisonable tant come ele
                    est obeissant a raison. D'autre part toz biens ou il est honest ou il est profitables
                    ou il est entremellé de l'un et de l'autre.</p>
                    <p xml:id="d002l360" n="3" rend="3">Mes coment que il soit, ou le bien est desir[ié]s par lui meesmes, ou il est desir[ié]s
                    par autre chose qui ensit par lui. Car chascuns desirre les vertus por avoir beatitude,
                    ce est la bieneurté et gloire qui ensit des vertus et des euvres vertuouses; et ce
                    est la fin et le complement por quoi l'en fait les huevres des vertus; mes cele beatitude
                    n'est pas desirree par autre fin que par lui meesmes.</p>
                    <p xml:id="d002l361" n="4" rend="4">Mes cele n'iert ja complie par volenté solement, ainz covient que il ait complement
                    de euvre avec la bone volenté. Car si come celui qui fait euvre de chasteté contre
                    son talent ne doit pas estre conté por chaste, tout autresi non parvient a beatitude
                    par huevres de vertu qui fait outre son gré; autresi est cil qui ensit sa volenté
                    sens frain de raison: vit a loi de beste, sens vertu.</p>
                    <lb/>
                </div2>
                <div2 xml:id="d002c052">
                    <head>
                        <title>2.52</title>
                        <abbr>52</abbr>
                    </head>
                    <p xml:id="d002l362" n="">Ci parole que vertu est le meillor bien de touz.</p>
                    <lb/>
                    <p xml:id="d002l363" n="1" rend="1">Par ces et par maintes autres raisons apert il tot clerement que entre toutes manieres
                    de bien celui qui est honest est tres meillor, si come celui qui governe humane compaignie
                    et mantient vie honorable. Car vertus et honesté sont une meesme chose qui nos atrait
                    par sa force et nos allie par sa digneté.</p>
                    <p xml:id="d002l364" n="2" rend="2">Tulles dit que vertus est si graciouse chose que [neis] les mauvais ne se poent soffrir
                    de loer les meillors choses. Por ce doit home eslire et aprendre les vertus, car le
                    complement de la raison de l'ome est aprisier chascune chose tant come ele fait a
                    prisier.</p>
                    <p xml:id="d002l365" n="3" rend="3">Car en moralité a .§{iii}. parties: une qui devise les dignetez et les vaillances,
                    meesmement dou profitable; l'autre qui restraint les covoitises; et la tierce qui
                    governe les huevres. Seneques dit: Nulle chose est plus beseingnable que conter chascune
                    chose selonc sa vaillance. Tulles dit: Cellui est honestes qui n'a nulle laide tache,
                    car honesté ne est autre chose que honor estable et parmanans.</p>
                    <p xml:id="d002l366" n="4" rend="4">Seneques dit: Vertu est dou tout acordant a raison. Saint Bernart dit: Vertus est
                    us de la volenté selonc les jugemenz de raison. Seneques dit: La riulle de humanes
                    vertus est la droite raison. Tulles dit: Les commencemenz de[s] vertus sont enracinés
                    dedenz nos, en tel maniere que si eles peussent croistre, certes nature nos amanroit
                    a beatitude; mes nos estaingnons les brandons que nature nos a donés.</p>
                    <p xml:id="d002l367" n="5" rend="5">Saint Bernars dit: Toutes vertus sont en home par nature, et por ce que vertus est
                    en nos par nature [s'ajuste] ele avec l'arme. Senequa dit: Vertus est selonc nature,
                    mes vices sont henemis. Aristotes dit: Vertu est habit de volenté, governemenz par
                    moieneté selonc les vertus, en la moieneté entre .§{ii}. malices dou sorplus et de
                    la faute. Boeces dit: Vertus tient le mi.</p>
                    <p xml:id="d002l368" n="6" rend="6">Augustins dit: Vertus est la bone maniere dou coraige, par cui nus ne fait mal, et
                    que Dieu fait en nos sens nos, ce est a dire que il la met en nos sens nostre aide.
                    Mes l'uevre est par nos, autresi come se l'en ouvroit une fenestre: certes, le soleil
                    alume la maison sens toi, car sa clarté est sens t'aide, mes l'uevre est par l'aide
                    de toi.</p>
                    <p xml:id="d002l369" n="7" rend="7">Senequa dit: Saches que cil n'est pas vertuous qui le resemble estre, mes celui qui
                    est bons en son cuer, car le saige establi toutes choses dedenz soi. Il fu ja un jorn
                    que un proudome s'en fuoit tout sol et tout nu de sa cité, qui fu prise et arse, ou
                    il avoit perdu sa feme et ses enfanz, et quant que il avoit; quant un autre li demanda
                    se il avoit riens perdu. «Nenil», fist il, «car mes biens sont avec moi». Li Apostres
                    dit: Tres bone grace est a establir le cuer. Bones choses sont apellees celes qui
                    sont comunes a nos et as bestes, si come est ore biauté, santé et les autres bontez
                    dou cors; meillors sont celes de l'arme, si come est ore clergie et science, et les
                    autres choses que nos meillorent l'arme par necessité; mes les tres meillors sont
                    vertu et grace, et chascuns doit eslire cele[s] qui ont plus bontés.</p>
                    <p xml:id="d002l370" n="8" rend="8">Senequa dit: Un sol jor de saige est plus seu que lonc aage de fol. Senequa dit: En
                    saiges homes est honesté, mes a la comune gent est la semblance de honesté. Car si
                    come le fust porris semble que il resplendisse en leuc obscur, tout autresi est la
                    bone euvre qui est contre talent. Por ce dit Saint Mathé: Se ta lumiere est tenebre,
                    les [tene]bres de toi que seront? Saint Bernart dit: Miauz vaut troblé or que reluissant
                    covre. Et a la verité dire, l'arme de celui qui fait tes huevres est come cors sens
                    vie et come l'ome riche qui n'a nient.</p>
                    <p xml:id="d002l371" n="9" rend="9">Boeces dit: Nul vice n'est sens peine, nulle vertu sens loier. Senequa dit: Le loier
                    des choses honestes est eaus meesmes, ce est a dire la liesce du cuer. Senequa dit:
                    Le veraie fruit des choses bien faites est en eaus, car dehors n'a nul loier sofissable
                    a vertus. Saint Bernars dit: Nos ne perdons les deliz, mes sont remués dou [cors]
                    a l'arme, et dou sens a la conscience.</p>
                    <p xml:id="d002l372" n="10" rend="10">Augustins dit: Leesce de vertus est autresi come fonteine de leesce qui naist dedenz
                    la maison. Senequa dit: Tu cuides que je [te] toille mainz deliz quant je te blasme
                    les choses de fortune, mes ce n'est pas ensi, ainz te done je parmanable leesce quant
                    je voill qu'elles ne soient en ta maison, ce est en ton cuer. Senequa dit: Tu cuides
                    que cil soit liés qui s'en rit, mes le coraige doit estre joians. Salemon dit: Il
                    n'est nul delit greingnor que celui dou cuer. Salemon dit: Despite ces choses qui
                    resplendissent dehors et leesce toi de toi. Macabes dit: Vertus solement font home
                    bieneuré. Senequa dit: Droite raison acomplist la bieneurté de l'ome.</p>
                    <p xml:id="d002l373" n="11" rend="11">Vertu est apellee por ce que ele deffent son seingnor a force. Por ce envoia Jhesu
                    Crist ses desciples a soffrir les granz perilz aprés sa passion, avant que lor vertus
                    fust amenuissee. Saint Luques dit: Asseés vos [ici] en la cité, tant que vos soiés
                    vestu de vertus. Senequa dit: Nul [murs] est deffenssable dou tout contre fortune;
                    por ce se doit home armer dedenz, car se il est asseur dedenz, touchiez puet il estre,
                    mes vencus non. Tulles dit: Le coraige des saiges est berrés de vertus autresi come
                    de mur et de forteresce. Augustins dit: Si come orgoill ou haine ou une autre vice
                    abat un regne, tout autresi le met vertu en pes et en g[l]oire. Car vertus fait bieneuré
                    muement en l'arme, car ele fait de estable temple et de desert fait ele praels et
                    vergiers. Saint Bernars dit: Je croi que, se bestes parlassent, elles deissent: «Veez
                    ci Adam fait come un de nos».</p>
                    <p xml:id="d002l374" n="12" rend="12">Por ce dit le maistre que la beautez de vertus sormonte le soloil et la lune. Mes
                    il i a fiere chose que Augustins dit: Les mauvais ont toutes belles choses, mes eaus
                    sont laides. Por ce fist il bien Diogenes quant un lais hom li mostra sa maison adornee
                    [d'or] et de pierres en touz leus: il li escraicha en la chiere, car il ne veoit plus
                    vil chose. Salemon dit: Home saige a precieus esperit; et aillor dit il meesmes: Miauz
                    vaut un prodome que [mil] mauvais. Salemon dit: Miauz vaut chien vif que lion mort.</p>
                    <lb/>
                </div2>
                <div2 xml:id="d002c053">
                    <head>
                        <title>2.53</title>
                        <abbr>53</abbr>
                    </head>
                    <p xml:id="d002l375" n="">Ci loe la vertu.</p>
                    <lb/>
                    <p xml:id="d002l376" n="1" rend="1">[De] vertus dit Tulles que ancienement ne fu coneue se [f]orce non, que la foibleté
                    des homes ne savoit encores nient des autres; mes toutes fois fu tenus proudome cil
                    qui bien se mantenoit contre dolor. Mes la prueve et le assaiement des choses qui
                    avenoient de saison en saison les aprist puis des autres,</p>
                    <p xml:id="d002l377" n="2" rend="2">et les ancienes estoires le tesmoingnent. Premierement Abel, qui vint por mostrer
                    la non nuissance; a mostrer parmanableté de foi vint Noé; a mostrer obeissance vint
                    Habraam; a mostrer chasteté de mariage vint Ysaac; a mostrer soffrance de travaill
                    vint Jacob; a rendre bien por mal vint Josep; a mostrer mansuetude vint Moyses; a
                    mostrer fiance contre les mescheanches vint Josué; a mostrer pacience contre tormenz
                    vint Job; a mostrer humilité et charité vint Jhesu Crist.</p>
                    <p xml:id="d002l378" n="3" rend="3">Saint Matheu [dist]: Aprenez de moi qui sui humbles. Saint Jahan devise la charité
                    de Jhesu Crist et sa humilité quant il lava les piez des apostres.</p>
                    <p xml:id="d002l379" n="4" rend="4">Et por ce que vertus est si bon enseingneor et que ses fruiz sont si profitables,
                    come toz saiges le tesmoingnent, di je que l'arme qui en est bien replaine enterinement
                    est en la joie de paradis terrestre; car en leu des .§{iiii}. fluves qui arossent
                    le paradis et li donent planté, l'arme a .§{iiii}. vertus, qui l'arossent et li donent
                    mainz secors contre la covoitise de la char, ou leuc que la Bible dit que il est mont
                    haut, por greingnor forteresce avoir. Encore, est l'arme plus haute, selonc ce que
                    Senequa dit: Le cuer dou saige est ausi come le monde sor la lune, ou il a tozjors
                    clarté.</p>
                    <p xml:id="d002l380" n="5" rend="5">Autresi puet telle arme estre semblable au paradis celestiel, [pour .§{iii}. raisons].
                    L'une por ce que il est maison de Dieu, selonc que Saint Jeronime dit, que nulle chose
                    n'est plus coie ne plus pure que le cuer ou Dieu habite, qui ne se delite pas as granz
                    mostiers aornez d'or et de pierres, mes en arme aornee de vertus. L'autre por ce qu'il
                    est leuc de clarté; Job dit: Savés la voie par quoi vient clartez? Ce est par la vertu.
                    L'autre por ce qu'il est leuc de leesce, selonc ce que Salemon dit, et li contes meesmes
                    a dit assez ci devant, et dira encores ci aprés.</p>
                    <lb/>
                </div2>
                <div2 xml:id="d002c054">
                    <head>
                        <title>2.54</title>
                        <abbr>54</abbr>
                    </head>
                    <p xml:id="d002l381" n="">Ci semont home a euvres de vertus.</p>
                    <lb/>
                    <p xml:id="d002l382" n="1" rend="1">Touz enseingnemenz qui confortent home a euvre de vertu li deveent, per icele meesme
                    voie, a garder soi de vices; meesmement juenes hom qui a peines puet estre saiges,
                    mes vertuous ne iert il ja, selonc ce que Aristotes dit, por ce que il ne le puet
                    pas estre sens lonc [assai]ement de maintes choses; et lonc assaiement requiert lonc
                    aage. Por ce trovons nos ou premier livre de la Bible que sens et pensee d'ome est
                    preste as vices des enfances.</p>
                    <p xml:id="d002l383" n="2" rend="2">Salemon dit: Mal li est sor la terre qui a juene roi, il ne puet chaloir soit juene
                    par aage ou par po[vre]té de vertus; et est semblable au roi Roboam, qui se tint plus
                    au consoil des juenes que as bons veillars.</p>
                    <p xml:id="d002l384" n="3" rend="3">Et certes volenté ne doit estre pas dame sor la raison, car ele est sa ancele. Salemon
                    dit: Serf ne doit pas avoir seingnorie sor le prince. Por ce dit il meesmes: Le mauvais
                    est pris par ses iniquitez et chascuns est liés a[s] cordes de ses pechiez. Augustins
                    dit: Je ploroie liés non pas des autrui chaenes, mes de mon gré; car ou ma volenté
                    est dame le us croist et delite qui puis torne a necessité. Car quant home use sa
                    vie en vices, il li semble trop grief le [joug] de vertu, et est semblable a celi
                    qui ist d'un leuc tenebrous que il ne puet soffrir la veue dou soleil, qui est si
                    luissanz.</p>
                    <p xml:id="d002l385" n="4" rend="4">Gregoires dit: Les mauvais sont tormentez dedenz lor cuers por les males covoitises.
                    Augustins dit: Corage mal ordené est poine de soi. Senequa dit: Ja soit ce que ton
                    meffais ne soit lors sëu des autres, neporquant le travaill de ton cuer ne s'en desoivre
                    de ce que il set son mal. Poete dit: Ceste est la premiere venjance, que chascuns
                    dampne soi de son vice.</p>
                    <p xml:id="d002l386" n="5" rend="5">La conscience dou mal faissant est toz jorz en peine, por ce que les huevres de vertus
                    sont moienes choses, e nature meesme se conorte en moieneté et se contorbe dou sorplus
                    et de la faute, si com la veue se conorte de la vert color, qui est moiene entre blanc
                    et noir.</p>
                    <p xml:id="d002l387" n="6" rend="6">Et si come la proude feme s'esleesce quant ele engendre biau fis et se dousist se
                    ce fust un chat ou autre chose contre nature, tout autresi s'esjoist l'arme des euvres
                    de vertu si come de son fruit et s'esmaie de ses vices qui sont contre lui. Use donc
                    tozjors de bien faire; car Tulles dit: L'en doit eslire la tres meillor voie de [vi]vre,
                    car les [us] la feront plus legiere.</p>
                    <p xml:id="d002l388" n="7" rend="7">Et por ce que la foibleté des homes est si decheable as vices, et por ce dit Senequa:
                    Ah, come l'ome est vil chose et desprisable se il ne s'eslieve sor les humanes choses;
                    et quant il si est eslevé, donc est il noble, lors est il gentil et de tres haute
                    nature. Car la ou sa volentez est obeissant a raison, lors di je que la plus noble
                    partie de celui est dame et roine dou roiaume dou cuer. Et cest home est apelé noble
                    por les nobles huevres de vertus; et de ce nasqui premierement la noblesce des gentils
                    gentz, non pas de ses ancestres. Car estre de chaitif cuer et de haute lignee est
                    autressi come pot de terre qui est covert de fin or par dehors.</p>
                    <p xml:id="d002l389" n="8" rend="8">Et de ce dit Salemon: Bieneuré est la terre qui a noble seingnor, car la raison li
                    done noblesce et abat toutes mauvestez. Senequa dit: Qui est noble? - fist il - Celui
                    qui est par nature establis a vertus. Jeronime dit: Soveraine noblesce est la clarté
                    de vertu.</p>
                    <lb/>
                </div2>
                <div2 xml:id="d002c055">
                    <head>
                        <title>2.55</title>
                        <abbr>55</abbr>
                    </head>
                    <p xml:id="d002l390" n="">Ci devise de vertu en .§{ii}. manieres.</p>
                    <lb/>
                    <p xml:id="d002l391" n="1" rend="1">Vertus est en .§{ii}. manieres: une contemplative et une autre moral. Et si come Aristotes
                    dit: Toutes choses desirrent aucun bien qui est sa fin, je di que vertus contemplative
                    establist l'arme a la soveraine fin, ce est au bien des biens, mes la moral vertus
                    establist le coraige a la vertu contemplative. Et por ce viaut li maistres deviser
                    tout avant de la vertu moral que de la vertu contemplative, por ce que ele est autresi
                    come matire par cui l'ome parvient a la contemplative.</p>
                    <p xml:id="d002l392" n="2" rend="2">Raison coment: Veez ci un maistre qui viaut avoir un estrument por percier, et certes
                    il prent matire dure, c'est fer, et puis li fait pointe por percier, car autrement,
                    se la matire ne fust dure et il n'eust pointe, il ne porroit venir a la fin, c'est
                    au percier. Et tout home qui viaut aucune chose faire doit eslire tout avant tele
                    matire que covenable est a la fin de sa entencion. Tout autresi doit chascun eslire
                    la vie active qui est aquise par la vertu moral, por governer soi entre les temporels
                    choses, car puis est ordené[s] et apareillié[s] a Dieu amer et ensivre sa divinité.</p>
                    <lb/>
                </div2>
                <div2 xml:id="d002c056">
                    <head>
                        <title>2.56</title>
                        <abbr>56</abbr>
                    </head>
                    <p xml:id="d002l393" n="">Ci devise la vertu moral en .§{ii}. parties.</p>
                    <lb/>
                    <p xml:id="d002l394" n="1" rend="1">Mes les saiges sont en acorde que vertu contemplative a .§{iii}. parties, ce sont
                    foi, esperance et charité; et que vertu moral est devisee en .§{iiii}. membres, ce
                    sont prudence, atemprance, force et justise. Mes qui bien consirre la verité, il trovera
                    que prudence est le fondement des unes et des autres; car sens sens et sens sapience
                    ne porroit nul bien vivre ne a Dieu ne au monde.</p>
                    <p xml:id="d002l395" n="2" rend="2">Por ce dit Aristotes que prudence est la vertu de l'entendement et la conoissance
                    de nos, et est la forme et le governement de raison; mes les autres .§{iii}. morals
                    sont por adrescier les covoitises et les euvres dehors, et ce ne puet l'en faire sens
                    consoil de prudence.</p>
                    <p xml:id="d002l396" n="3" rend="3">Mes il est ensi que toutes .§{iiii}. vertus sont jointes ensemble, ensi que nul home
                    ou monde puet avoir l'une compliment ses les autres, ne les autres sens chascune.
                    Car coment puet home estre saige, que il ne soit atemprez et fors et justes; et coment
                    puet il estre justes, se il n'est saiges et fors et atemprez? Autresi ne puet nul
                    estre fort ne atemprez sens les autres.</p>
                    <p xml:id="d002l397" n="4" rend="4">Or est ce donc une ma[ss]e quarree por garder l'ome tout environ. Car derrieres nos
                    sont posees les douteuses choses, que nos ne poons pas veoir: certeinement de cele
                    part nos garde prudence qui tout establist par son sens. Et a dextre sont les joies
                    et les leesces et toutes bieneurtez contre quoi est assise atemprance qui ne nos laisse
                    pas desmesurer par orgoill ne par leesce. A senestre sont posees les aversitez et
                    les dolors, contre cui nos deffent force, qui nos conorte et asseure contre touz perilz.
                    Mes toutes choses que l'en set et voit sens nulle doute sont autresi come devant [nos
                    yeux: pour çou est justise posee devant] nos, car sa vertu n'est pas se as choses
                    certeines non.</p>
                    <lb/>
                </div2>
                <div2 xml:id="d002c057">
                    <head>
                        <title>2.57</title>
                        <abbr>57</abbr>
                    </head>
                    <p xml:id="d002l398" n="">Ci dit de la premiere vertu, c'est prudence.</p>
                    <lb/>
                    <p xml:id="d002l399" n="1" rend="1">Par ces paroles povons nos entendre que ceste vertus, ce est prudence, n'est pas autre
                    chose que sens et sapience; de cui Tulles dit que prudence est conoissance dou mal
                    et dou bien, et de l'un et de l'autre. Et por ce dit il meesmes que ele vait par devant
                    les autres vertus et por[t]e la lumiere [et] mostre as autres la voie, car ele done
                    le consoil, mes les autres trois font l'uevre. Et le consoil doit touzjors aler devant
                    le fait, si come Salustes dit: Avant que tu comences, te consoille, et quant tu te
                    seras consoillé fait tost l'uevre. Car Lucans dit: Oste toutes demores, car touzjors
                    fait mal le atendre a çaus qui sont apareilliés. Salemon dit: Tes iauz voissent devant
                    tes piez, ce est a dire que le consoil voise devant tes euvres. Tulles dit: Poi vallent
                    les armeures dehors, se le conseill n'est dedenz.</p>
                    <p xml:id="d002l400" n="2" rend="2">Et li contes a dit ça arrieres que prudence est conoissance des bones choses et des
                    mauvaisses et des unes et des autres, car par ceste vertu set home deviser le bien
                    dou mal, et l'un mal de l'autre; de cui dit Alanus que la conoissance dou mal nos
                    a mestier por nos garder, car nus ne puet le bien conoistre se par conoissance dou
                    mal [non], et chascun eschive le mal par conoissance de bien.</p>
                    <p xml:id="d002l401" n="3" rend="3">Por ce di je que sens est digne chose, car il n'est nul home qui ne desirre d'estre
                    saiges; car il nos semble avis que belle chose soit sormonter les autres de sens,
                    et nos semble male chose et laide cheir et folier et d'estre non sachans et d'estre
                    deceus.</p>
                    <p xml:id="d002l402" n="4" rend="4">Salemon dit: Por toutes tes possessions achate sapience, qui est plus preciouse que
                    nul tresor. Salemon dit: Plus vaut sapience que totes richeces, et nulle chose aimee
                    puet estre comparee a lui.</p>
                    <lb/>
                </div2>
                <div2 xml:id="d002c058">
                    <head>
                        <title>2.58</title>
                        <abbr>58</abbr>
                    </head>
                    <p xml:id="d002l403" n="">Encore de prudence.</p>
                    <lb/>
                    <p xml:id="d002l404" n="1" rend="1">Qui viaut prudence suivre il [vivra] par raison, et vivra droitement se il pense toutes
                    choses devant et se il met en ordre la digneté des choses selonc lor nature, non pas
                    selonc ce que mainz homes pensent; car choses sont qui semblent estre bones et non
                    sont, et autres sont bones qui ne le semblent.</p>
                    <p xml:id="d002l405" n="2" rend="2">Toutes choses que tu as transitoires ne le cuidier pas grant chose, [et cels] que
                    tu aies a toi ne le garder pas com se eles fussent autrui mes par toi, come toes.
                    Se tu viauz avoir prudence, soies un en toz leus, ne muer toi par les varietez des
                    choses, mes atorne toi si come la main fait, qui tozjors est une meesme quant ele
                    est close et quant ele est overte.</p>
                    <p xml:id="d002l406" n="3" rend="3">La nature des saiges homes est [en examiner] et penser en son conseil avant que il
                    corre as choses fauses par legiere creance. Des choses qui sont douteuses ne doner
                    jugement, mes tien ta sentence pendant et ne la ferme, por ce [que] totes choses voires
                    semblables ne sont pas voires, et chascune chose qui semble non creable n'est pas
                    fause. La verité a maintes foiz face de mençonge et mençonge est coverte en semblance
                    de verité; car tout autresi come le losengier covre son mal talent par belle chiere
                    de son vis puet la fauseté recevoir color et semblance de verité por miauz decevoir.</p>
                    <p xml:id="d002l407" n="4" rend="4">Se tu viaus estre saiges, tu dois consirrier les choses futures et penser en ton coraige
                    tout ce que avenir puet. Nulle soudaine chose t'avieingne que tu n'aiges devant porveue;
                    car nul proudome ne dit: Ce ne cuidoie je, ainces atant et ne doute. Au comencement
                    de toutes choses pense la fin, car honz ne doit tel choses comencier en cui est mal
                    persovrer.</p>
                    <p xml:id="d002l408" n="5" rend="5">Le saige home ne [viaut] engigner autrui ne ne puet estre engigniez. Les toes opinions
                    soient autresi come sentences, les vains pensers qui sont semblables a songes ne les
                    reçoivre pas, car, se tu te delitoies, quant tu penseroies toutes choses tu seroies
                    tristes; mes ta cogitacion soit ferme et certeine en penser et en consoillier et en
                    requerre. Ta parole ne soit friole, mes toutes fois soit ele ou por enseingnier ou
                    por penser ou por comander. Loe atempreement, mes plus atempreement blasme, por ce
                    que [trop] loer est ausi blasmable come trop blasmer. Car en trop loer puet avoir
                    suspeçon de losenges et en trop blasmer puet avoir sospeçon de male volenté. Done
                    ton tesmoing a verité, non pas a amistié. Ta promesse soit par grant consideracion,
                    et [soit le don plus grant que la promesse.</p>
                    <p xml:id="d002l409" n="6" rend="6">Se tu es] saige home, tu dois ordener ton coraige selonc trois tens en ceste maniere:
                    tu ordeneras les presentes choses et porveras celes qui sont a venir, et sovieingne
                    toi de celes qui sont alees, car cil qui non pense des choses pasees pert sa vie si
                    come non saiges, et cil qui non porvoit les futures chiet en toutes non saiges, si
                    come home qui non se garde. Propose en ton coraige les choses qui a venir sont, et
                    les bones et les mauvaises, si que tu puisses soffrir les males et atemprer les bones.</p>
                    <p xml:id="d002l410" n="7" rend="7">Ne soies tozjors en evre, mes aucune fois laisse reposser ton corraige; mes garde
                    que celui reposser soit pleins de sapience et de penser honest. Le saige home ne empire
                    de reposer, et se aucune fois son cuer est poi laischie[s] il ne sera ja desliez ne
                    ne brisera le liaine dou sens. Il [haste] les choses tardes, les entrapees delivre
                    et les [aspres] adolcist, por ce que il set de quel partie l'en doit comencier les
                    choses et coment il les doit parfaire. Por les overtes choses dois tu entendre les
                    oscures, et par les petites les granz, et par les prochanes les lointanes, et par
                    une partie dois tu entendre toz.</p>
                    <p xml:id="d002l411" n="8" rend="8">Ne tesmoingne l'autorité de celui qui dit, mes garde a ce qu'il a dit. Demande tele
                    chose qui puisse estre trovee, et desire en toi tel chose que tu puisses desirrer
                    devant toz homes. Ne monter en si haut leuc dont il te covieingne descendre. Lor te
                    beseingne consoil, quant tu as vie de prosperité, et ensi [r]emandra ta prosperité,
                    et en bon leuc fermement. Ne te movre trop hastivement, mes garde le leuc ou tu dois
                    aler et jusques a ou.</p>
                    <p xml:id="d002l412" n="2.59.1" rend="2.59.1">Et por ce que en ceste vertu sont mes toz sens et toz enseingnemens, apert il que
                    ele conoist touz tenz, ce est li tens alé par memoire - de quoi Senequa dit: Qui ne
                    pense neant des choses alees a sa vie p[e]rdue -; et dou tens present par conoissance;
                    et dou tens qui est a venir par porvoiance. Et por ce dient les saiges: Prudence a
                    .§{iiii}. membres por governer sa vertu; et chascune selonc son office, ce sont porvoiance,
                    garde, conoissance et enseingnement. Et le maistre devisera l'office de touz, et premierement
                    de porvoiance.</p>
                    <lb/>
                </div2>
                <div2 xml:id="d002c059">
                    <head>
                        <title>2.60</title>
                        <abbr>60</abbr>
                    </head>
                    <p xml:id="d002l413" n="">Ci parole de porvoiance.</p>
                    <lb/>
                    <p xml:id="d002l414" n="1" rend="1">Porvoiance est un present sens qui enquiert la venue des futures choses; c'est a dire
                    que porvoiance est en .§{ii}. manieres et que ele a .§{ii}. offices: l'un[e] est que
                    ele pense et remire les choses qui sont presens, et par icele consire et voit devant
                    toz ce que il en puet avenir, et quel puet estre la fin, dou bien ou dou mal. Et puis
                    que ele a ce fait, si se garnist et se consoille par son savoir contre la mescheance
                    qui avient. Por ce doit l'en devant veoir le mal qui avenir puet, car, se il vient,
                    il porra plus legierement trespasser et soffrir.</p>
                    <p xml:id="d002l415" n="2" rend="2">Gregoires dit por ce: Ne puet home eschiver le peril que il ne fu porvoiant devant.
                    Juvenaus dit: Tu as aquise grant deité, se prudence est avec toi; car cil est bieneuré
                    qui puet conoistre la fin des choses. Boeces dit: Il ne soufist pas a home que il
                    voie ou que il conoisse les choses qui sont devant ses iauz, mes prudence mesure la
                    fin des choses. Tulles dit: Il apartient a bon engin establir devant ce qui puet avenir
                    a l'une partie et a l'autre, et que ce soit a faire quant ce sera avenu, si que l'en
                    ne face chose que il covieingne dire aucune foiz: Je ne le cuidoie...</p>
                    <p xml:id="d002l416" n="3" rend="3">Senequa dit: Le consoillier doit amonester l'ome que il ne f[i]e riens en son bon
                    cuer; et que il oste la folle creance que il a de sa puissance, que ele doie durer
                    touzjors; et que il li enseingne que toutes les choses que fortune li a doné sont
                    muables et que eles s'en fuient greingnor oure qu'eles ne vienent, et que l'en avalle
                    par ces degrez par quoi il monta en hatesce, et que il n'a point de differance entre
                    plus haute fortune et la plus baisse.</p>
                    <p xml:id="d002l417" n="4" rend="4">De quoi dit Bo[e]ces: Fortune ne fera ja que les choses soient [t]oies , qui sont
                    estranges de toi por lor nature; mes le faus amis portent flateries en leuc de conseil,
                    et toute lor entencion est a decevoir soef. Tulles dit: Mainz pechiez vienent quant
                    les homes enflent des opinions et puis en son escar[ni]s laidement. Senequa dit por
                    ce: Sont plusors qui ne conoissent pas lor forces, et quant il cuident estre si grant
                    come il oient dire, il comencent guerres et choses superbes qui puis tornent a grant
                    peril.</p>
                    <p xml:id="d002l418" n="5" rend="5">Le maistre dit: Por ce doit chascuns porveoir et garder soi de fauses paroles et de
                    flateries qui soef deçoivent, ausi come le douz son dou flaut qui engigne les oisiaus
                    tant que il sont pris; et maintes foiz le pesmes venim est [de]sou[s] le miel: por
                    ce sont les mauvais pior qu'il sont covers de bien. Caton dit: Ne croire de toi plus
                    que [a] toi meesmes. Salemon dit: A peines getera ja [larmes] l'oil de ton henemi,
                    et quant il vera son tens ne se pora ja saole[r] de [t]on sanc. Mes Juvenaus dit:
                    Il plore quant il vit lermer son ami, mes de son mal ne se dout point.</p>
                    <lb/>
                </div2>
                <div2 xml:id="d002c060">
                    <head>
                        <title>2.61</title>
                        <abbr>61</abbr>
                    </head>
                    <p xml:id="d002l419" n="">Ci parole de garde.</p>
                    <lb/>
                    <p xml:id="d002l420" n="1" rend="1">Garde est garder soi des vices contraires. Son office est sieuvre le mi en toutes
                    choses; c'est a dire que l'en doit si garder son avoir que par foïr avarice il ne
                    devieingne gastieres, et que il soit si departis de fol hardement que il ne chee en
                    paor, car celui est veraiement hardis qui enprent ce qui fait a enprendre et qui fuit
                    ce qui fait a fuir, mes le paoureus ne fait ne l'un ne l'autre, [et le fous hardiz
                    fait et l'un et l'autre].</p>
                    <p xml:id="d002l421" n="2" rend="2">Salemon dit: Garde ton cuer en toute ta garde. Il dit '[En toute garde]', que ne c[l]o[e]s
                    a ton henemi d'une part les portes et d'autre part li ovre l'entree; ce est a dire
                    que por garder toi de un vice, tu ne faces un autre plus grant, car il n'est mie por
                    bien a descovrir un auter et recovrir un autre.</p>
                    <p xml:id="d002l422" n="3" rend="3">Garde toi, donques, de toutes estremités. Ne desirrier pas desmesuree prudence, ne
                    saches plus que covenable soit, mes saches tant come il [te] soufist. Ausi garde toi
                    de ignorance, car qui riens ne set ne bien ne mal, son cuer est avugles et non voiant:
                    il ne puet conseillier ne [s]oi ne les autres; car se un avugle viaut un autre guier,
                    il meesmes chiet en la fose tout avant, et l'autre aprés lui.</p>
                    <p xml:id="d002l423" n="4" rend="4">Ensive, donques, prudence, qui est le mi entre .§{ii}., qui contrepoisse et adresce
                    les pensees, et atempre les euvres et mesure les parables; car, si come des euvres
                    qui ne sont establies par vertu ensit perilz, tout autresi fait il dou parler quant
                    il n'est selonc l'ordre de raison. Et por ce, tot avant que tu dies ne ce ne quoi,
                    dois tu consirrer principaument .§{vi}. choses: qui tu es, que tu viaus dire, et a
                    cui, et por quoi, et coment, et en quel tens. Raison coman[t].</p>
                    <lb/>
                </div2>
                <div2 xml:id="d002c061">
                    <head>
                        <title>2.62</title>
                        <abbr>62</abbr>
                    </head>
                    <p xml:id="d002l424" n="">Des choses que l'en doit garder ainces qu'il parole.</p>
                    <lb/>
                    <p xml:id="d002l425" n="1" rend="1">Tout avant que tu dies mot, consirre en ton cuer qui tu es qui viaus parler, et premierement
                    garde se la chose apartient a toi ou a autrui; et se ce est que ele apartieingne a
                    un autre, ne t'en meller ja, car, selonc loi, est encolpable qui s'entremet de ce
                    qui n'apartient pas a lui. Salemon dit: Cil qui s'entremet des autrui mellees est
                    semblables a celui qui prent les chiens par les oreilles. Jhesu fiz Syrac dit: De
                    la chose qui ne [te] grieve ne te combatre.</p>
                    <p xml:id="d002l426" n="2" rend="2">Aprés garde se tu es en ton bon sens, paissiblement, sens ire et sens torblement dou
                    coraige, car autrement dois tu taire et constraindre ton corrous. Tulles dit que il
                    est grant vertu a constraindre les movemenz dou cuer qui sont troblés et faire tant
                    que ses des[irrier]s soient a raison. Senequa dit: Quant l'ome est plains d'ire il
                    ne voit riens se de crime non. Caton dit: Ire empeeche le coraige que il ne puisse
                    trier la verité. Por ce dit un saige: La loi voit bien home qui est sorpris de ire,
                    mes il ne voit pas la loi. Ovide dit: Veinque ton coraige et ta ire, tu qui veinques
                    toutes choses. Ire soit loins de nos; car ou lui nulle chose puet estre bien faite
                    ne bien penssee, et ce que l'en fait par aucun torblement ne puet estre parmanable
                    ne plaire a ceaus qui i sont. Pierres Anfox dit: Ce est en la humaine nature que quant
                    le coraige est comeu par aucun torblement il pert les iauz de la conoissance entre
                    voir et faus.</p>
                    <p xml:id="d002l427" n="3" rend="3">Aprés garde que tu ne soies corranz per desirrier de parler, en tel maniere que ta
                    volenté ne consent a raison. Car Salemon dit: Cil qui ne puet constraindre son esperit
                    en parlant est semblable a la cité overte qui n'est avironee de murs. Le maistre dit:
                    Qui ne set taire ne set parler. A un home fu demandez por quoi il estoit si taisanz
                    ou par sens ou par folie, et il respondi que fol ne se puet taire. Salemon dit: Pose
                    frain en ta boche et garde que tes lievres et ta langue ne te face cheir, et que la
                    cheoite ne soit a mort, sens garison. Caton dit: Soveraine vertu est a constraindre
                    la langue, et cil est prochains de Dieu qui se set taire par raison. Salemon dit:
                    Qui garde sa boche garde s'arme, et qui ne consirre ses dis sentira mal.</p>
                    <p xml:id="d002l428" n="4" rend="4">Et se tu viaus blasmer ou reprendre autrui, garde que tu ne soies entechiez de celui
                    meesmes [pechié], car estrange chose est a veoir une deliee poudre en l'oil d'un autre,
                    et au sien ne voit un gros marien. Le Apostre dit: He tu, home qui juges; en ce que
                    tu juges les autres dampnes tu toi meesmes, car tu faiz ce que tu juges. Et aillors
                    dist il meesmes: Tu aprens les autres et ne enseingnes mie toi, tu dis que l'en ne
                    doit embler et tu embles, tu dis que l'en ne face avoutire et tu le fais. Caton dit:
                    Que tu blasmes garde que tu ne le faces, car laide chose est quant la colpe chiet
                    sor lui. Augustins dit: Bien dire et mal ouvrer ne est pas autre chose que dampner
                    soi par sa vois.</p>
                    <p xml:id="d002l429" n="5" rend="5">Aprés garde se tu sès ce que tu viauz dire ou non, car autrement ne porroies tu dire
                    bien. Un home demanda son maistre coment il porroit estre bon parlier, et son maistre
                    li dist que il deist solement ce que il bien seust. Jhesu fiz Syrac dit: Se tu as
                    entendement, respont maintenant; se autrement, soit ta main sor ta boche, que tu ne
                    soies pris par nices paroles et soies confus.</p>
                    <p xml:id="d002l430" n="6" rend="6">Aprés garde la fin de tes dis, et que il en puet avenir; car maintes choses semblent
                    a estre bones au comencement qui auro[n]t male fin. Jhesu fiz Syrac dit: En touz biens
                    a doble mal, por [ce consire] le comencement et la fin et la suite. Panfile dit: Se
                    l'en porvoit le chief et la fin ensemble, mes la fin enporte l'onor et le blasme;
                    la ou tu te dotes de ta parole, se il n'avieingne bien ou mal, je loe que tu te taises.
                    Pieres Anfox dit: Crien de dire ce tu te repentes, car a saiges homes affiert de taire
                    por soi plus que parler contre soi; et [nus] home taisant, mes moult [parl]ant est
                    de[c]e[u]z ; et certes les paroles sont semblables a saietes que l'en puet traire
                    legierement, mes retraire non. Parole vole sens retorn. Tulles dit: Non faire ce de
                    quoi tu es en dote se il est bien ou mal; car bontez reluist par soi meesmes et dote
                    [a] senefiance de mauvestié. Senequa dit: Folie ne soit de ton conseil.</p>
                    <lb/>
                </div2>
                <div2 xml:id="d002c062">
                    <head>
                        <title>2.63</title>
                        <abbr>63</abbr>
                    </head>
                    <p xml:id="d002l431" n="">Encore de cele meesmes raison.</p>
                    <lb/>
                    <p xml:id="d002l432" n="1" rend="1">Sur ce que tu viaus dire consirre se ce est voir ou mençonge, selonc ce que nos enseingne
                    Jhesu fiz Syrac: Devant tes euvres soit veritable parole et parmanable consoil. Por
                    ce doit hom garder verité sor toutes choses, que nos fait prochains a Dieu, qui est
                    toute verité. Dites donc la verité touzjors et vos gardez de mençonge. Salemon dit:
                    Lierres fait plus a loer que celui qui touzjors ment.</p>
                    <p xml:id="d002l433" n="2" rend="2">Apense toi a la verité quant ele est dite ou par ta boche ou par autrui. Cassi[do]re
                    dit: Car pesme chose [est] a despire verité; et verité est touzjors bone, s'ele n'est
                    mellee de fauseté. Senequa dit: Les paroles de celui qui ensit verité covient estre
                    simples, sens coverture nulle.</p>
                    <p xml:id="d002l434" n="3" rend="3">Di donc la verité en tel maniere que ele soit autresi come soirement. Senequa dit:
                    Le cui dit n'a fermeté de soirement, certes son s[air]ement est nulle chose; car,
                    ja soit ce que tu ne clames le nom de Dieu ou que il n'i ait tesmoingne, neporquant
                    garde verité et ne trespasse la loi de justise.</p>
                    <p xml:id="d002l435" n="4" rend="4">Et se il te covient raembre la [...] por mençonge, tu ne mentiras, mes escuseras,
                    la ou il a honeste achoison, car bon home n'e[s]cuevre pas ses secrés: il taist ce
                    qui ne fait pas a dire et dit ce qui covient. Salemon dit: Je te pri, Dieu, de .§{ii}.
                    choses: que vanité et parole de menconge soient loinz de moi. Li Apostres dit: Ne
                    faire nient contre verité, mes par verité. Le maistre dit: Di donc tel verité qui
                    soit creable, car verité qui n'est pas creue est en leuc de mençonge, autresi come
                    mençonge creue tient leuc de verité. Et cil qui ment et se cuide voir dire n'est pas
                    mencongier, car, tant come il est en lui, il ne d[e]soit pas, mes il est deceu; mes
                    qui ment a escient est bien mençongiers.</p>
                    <p xml:id="d002l436" n="5" rend="5">Por ce di je que il i a .§{vii}. manieres de mençonges. La premiere est es enseingnemenz
                    de la foi et de religion, et ceste est tres mauvaise. La seconde est por ennuier autrui
                    sens le profit de nullui. La tierce est por ennuier autrui por le profit d'un autre.
                    La quarte est par volenté de faillir, et ceste est droite mençonge. La quinte est
                    por biaus diz, por envoiseure ou par plaire as genz. La sesime par profit d'aucun
                    sens nullui damagier. La septieme est sens damaige de nul home, mes ele est dite por
                    garder un home que il ne chiee en pechié. En ces .§{vii}. manieres de bosdie est de
                    greingnor peché de tant come ele aproche plus a la premiere et moins a la derraeine,
                    car nulle n'en est sens pechié.</p>
                    <p xml:id="d002l437" n="6" rend="6">Aprés garde que tes paroles ne soient frioles, car nus ne doit dire mot qui ne soit
                    profitable d'aucune part. Senequa dit: Ta parole ne soit por nient, mes ou ele soit
                    por consoillier ou por comander ou por amonester. Le Apostre dit: Eschive les vaines
                    paroles et les mauvaises.</p>
                    <p xml:id="d002l438" n="7" rend="7">Aprés garde se ton dit soit por raison, non sens raison, car chose qui n'est raisonable
                    n'est pas manable. Por ce dit un saige: Se tu viaus veincre tot le monde, sousmet
                    toi a raison; et qui ensit raison, ele le fait conoistre touz biens, et qui s'en desouvre
                    dechiet en error.</p>
                    <p xml:id="d002l439" n="8" rend="8">Aprés garde que tes dis ne soient pas aspres, mais douz et debonaires. Jhesu fiz Syrac
                    dit: Citoles et violes font multes melodies, mes andous les sormonte langue soef;
                    [ce est] la douce parole [qui] multeplie amis et endoucist les henemis. Panfillus
                    dit: Douce parole aquiert et norrist les amis. Salemon dit: Le mole respons derompe
                    l'ire et le dure parole fait corrous.</p>
                    <p xml:id="d002l440" n="9" rend="9">Aprés garde que ta parole soit bone et belle, non pas male et laide, car le Apostre
                    dit que males paroles corrompent bones moures. Et aillors dit il meesmes: Nul mal
                    mot isse de vostre boche. Encor dit il, en autre leuc, que bon home ne doit pas amante[v]oir
                    laidure ne fols dis. Senequa dit: Abstien toi de laides paroles, car elles norrissent
                    folies. Salemon dit: L'ome qui est acostumé es paroles de reproche n'iert pas amendé
                    touz les jors de sa vie. Li Apostre dit: Vostre parole soit tozjors condie de sel
                    de grace en tel maniere que vos sachiez coment il vos covient a chascun respondre.</p>
                    <p xml:id="d002l441" n="10" rend="10">Aprés garde que tu ne dies oscures paroles, mes entendables; de quoi la loi dit: Il
                    n'i a point de diferance de nier ou de terre ou de respondre oscurament, se celui
                    qui [d]ema[nde] ne remaint certein; car l'Escripture dit que plus seure chose est
                    a estre mus que dire parole que nus ne entende.</p>
                    <p xml:id="d002l442" n="11" rend="11">Aprés garde que tes paroles ne soient sofistiques, ce est a dire que il n'i ait desous
                    aucun mal engin por decevoir. Jhesu fiz Syrac dit: Qui parole sofistiquement il sera
                    haïs de toz homes et defaillant a totes choses et Dieu ne li done sa grace.</p>
                    <p xml:id="d002l443" n="12" rend="12">Aprés garde que tu ne dies ne ne faces tort ne damaige ne ennui, car il est escrit
                    qu[e] a m[aint] mennace qui fait tort a un home. Jhesu fiz Syrac dit : Ne te sovieingne
                    pas des choses qui apartienent a [ennui]. Cassiodorus dit: Par un tortfait sont plusors
                    commeus. Li Apostres dit: Qui fait enui aura ce qu'il fist de mal. [Aten d'autrui
                    ce que tu as fait as] autres. Tulles dit: Il n'est nul si chevetaine torfait come
                    de çaus qui, lors que il [l]e font, veulent resembler que il soient bons. Jhesu fiz
                    Syrac dit: La roiauté est tresposee de gent as genz por les maus et por les tors.</p>
                    <p xml:id="d002l444" n="13" rend="13">Mes home ne se doit garder solement de faire tort as autres; mes doit contrarier a
                    ceaus qui le font as autres. Tulles nos dit que .§{ii}. manieres sont de tortfaiz:
                    une est qui le fait; une autre est qui ne contraire a ceaus qui le font, et ce est
                    autresi blasmable come cil qui ne aide ses fiz ne sa cité. Et nonporquant, se l'en
                    te dit mal ou ennui, tu te dois taire, car Augustins nos enseingne que plus belle
                    chose a eschiver un tortfait en taissant que vaincre en respondant.</p>
                    <p xml:id="d002l445" n="14" rend="14">Aprés garde que tes dis ne soient por seminer discorde, car il n'a si male chose entre
                    les homes. Aprés garde que en tes dis tu ne te guabes malement [ne de ton ami] ne
                    de ton henemi ne de nullui, car il est escrit: Il n'afiert pas a guaber ton ami, car
                    se tu li fais ennui, il se corouce plus fort, et ton henemi, se tu li moques, vient
                    tost a la melee; car il n'est nul a cui il ne desplaist. Et amor est chose muable
                    et, se il mue, tost faut et a peines revient. Salemon dit: Qui done s[ent]ence des
                    autres per çaus meesmes l'oira de lui. Ce meesme conferme Marcialis, la ou il dit:
                    Qui descuevre les autrui vices par tens ora les siens crimes, car qui escarnist il
                    est escharnis et sa colpe: n'a pas si general chose au monde.</p>
                    <p xml:id="d002l446" n="15" rend="15">Aprés garde que tu ne dies malicious mot, car li prophete dit: Dieu destrue les lievres
                    maleciouses et langue vanteresce. Aprés garde que tu ne dies orgoillous mot, car Salemon
                    dit: O le orgoill sont maintes folies, et la ou est humilitez si est sens et leesce.
                    Job: Se orgoill mont[e] jusques ou ciel et son chief touche les nues, a la fin li
                    covient il chaoir et torner a perte et a nient. Jhesu fiz Syrac dit: Orgoill est heable
                    devant Dieu et devant les homes, et toutes iniquitez avec. Et aillors dit que orgoill
                    et tortfait destrui[t] la sustance et grandisme richece vient a nient par superbe.</p>
                    <p xml:id="d002l447" n="16" rend="16">A la fin garde que tes paroles ne soient oiseuses, car il nos covendra rendre raison
                    de toz [mot oiseux]. Les enseingnemenz estuet il a garder en parlant; et en some tot
                    ce qui enpire l'onor de nos et qui sont contre bone mours nus ne [le] doit pas dire
                    ne metre en euvre. Socrates dit: Ce qui est laide a faire, je ne croi pas qu'il soit
                    bon a dire; por ce doit chascuns dire honestes paroles ou que il soit. Car qui viaut
                    honestement parler entre les estranges ne doit pas deshonestement parler entre les
                    privees, car honesté est necessaire en toutes les parties de la vie de l'ome.</p>
                    <lb/>
                </div2>
                <div2 xml:id="d002c063">
                    <head>
                        <title>2.64</title>
                        <abbr>64</abbr>
                    </head>
                    <p xml:id="d002l448" n="">Ci dit que l'en doit garder a cui l'en parole.</p>
                    <lb/>
                    <p xml:id="d002l449" n="1" rend="1">Or estuet garder a cui tu paroles, se il est amis ou non, car avec ton ami pues tu
                    parler bien et droitement, a ce qu'il n'a pas nulle si douce chose ou monde come d'avoir
                    un ami a cui tu puisses parler autresi come a toi; mes ne di pas chose qui [ne] doie
                    estre seue se il devenist ton henemi. Senequa dit: Parole avec ton ami ausi come se
                    Dieu te oïst et vive avec les homes ausi come se Dieu te veist. Car aillors dit il
                    meesmes: Tien ton ami en tel maniere que tu ne crieme qu'il devieingne ton henemi.
                    Pierres Anfoux dit: Por les amis que tu ne as asaiés te provoi, [une fois] des henemis
                    et mil des amis , car par aventure li ami devendra enemi.</p>
                    <p xml:id="d002l450" n="2" rend="2">Li maistre dit: Ton secré, de quoi tu ne dois conseillier, ne le di pas a home vivant.
                    Jhesu fiz Syrac dit: A ton ami et a ton henemi ne descovre pas ce que sés, meesmement
                    se ce est mal, car il te gardera et se moquera de toi en semblance de defendre ton
                    peché. Le maistre dit: Tant come tu retiens ton secroi, il est autresi come en ta
                    char[tr]e, mes, quant tu l'as descovert, il te tient en sa prison; car plus seure
                    chose est a taire que a prier un autre que il se taise. Por ce dit Senequa: Se tu
                    ne comandes a toi de taire, coment en prieras tu un autre? Et nonporquant, se il t'estuet
                    conseillier de ton secroi, di le a ton bon ami droit et loial, que tu as asaié de
                    droite bienvoillance. Salemon dit: Aies amis et poi[s] de plusors, mes un conseilleor
                    entre mil. Caton dit: Ton secré [di le] a loial compaingnon et ton mal a loial mire.</p>
                    <p xml:id="d002l451" n="3" rend="3">Aprés garde que tu ne paroles trop a ton henemi, car en lui ne pues tu avoir nulle
                    fiance, neis se il fust pacifiez a toi. Esopes dit: Ne vos afiés en çaus que vos avez
                    guerroiés, car il ont tozjorz en lor pis le feuc de la haine. Senequa dit: La ou le
                    feuc a demoré longuement, tozjors i seront les fumees. Et aillors dit il meesmes:
                    Miauz vaut a morir par ton ami que vivre avec ton henemi. Salemon dit: Ne croire pas
                    ton ancien henemi, car, ja soit ce que il se humilie, ce n'est pas por amor, mes por
                    prendre ce que il ne puet avoir devant. Et aillors dit il meesmes: Plore devant toi,
                    mes, se il veist le tens, il ne porroit estre saolés de ton sanc.</p>
                    <p xml:id="d002l452" n="4" rend="4">Pieres Anfoux dit: Ne t'acompaingne pas a tes henemis, car, se tu fais mal, il le
                    noteront, se tu fais bien, il le dampneront. Generaument, entre toutes genz, dois
                    tu garder que tu dies, car plusors portent semblance d'amis, qui sont henemis. Et
                    Pieres Anfoux dit: Tot ceaus que tu ne conois souspeçone que il sont tes henemis,
                    et se il veulent cheminer avec toi ou enquerre de tes aleures, fai[n]s toi que tu
                    ailles plus loins; et se il porte glaive tu vas a sa dextre, et se il porte espee,
                    et tu vais a senestre.</p>
                    <p xml:id="d002l453" n="5" rend="5">Aprés garde que a fol tu ne paroles, car Salemon dit: As oreilles dou fol ne dies
                    mot, car il despite les enseingnemenz de ta parole. Et aillors dit il meesmes: Le
                    saige home, se il tence avec le fol, [ou que il se corroce] ou que il rie, ne trovera
                    ja repos; et fol ne reçoit pas le dit dou sens, se tu ne dis ce qui soit agreable
                    a son cuer. Jhesu fiz Syrac dit: Ci[l] parole a home dormant qui dit a fol sapience.</p>
                    <p xml:id="d002l454" n="6" rend="6">Aprés garde toi que tu ne paroles a home escarnisseor et fui ses dis come venin, car
                    la compaingnee de lui est las de toi. Salemon dit: Ne chastier home gabeor, car il
                    te haïroit, mes chastie le saige qui te aimera. Senequa dit: Qui blasme l'escharnisseor
                    fait ennui a soi meesmes et qui blasme le mauvais aquiert de ses taches. Jhesu fiz
                    Syrac dit: Ne te conseillier pas ou le[s] fol[s], car çaus ne loent se ce non qui
                    lor plaist.</p>
                    <p xml:id="d002l455" n="7" rend="7">Aprés garde que tu ne paroles a home jangleor et plain de discorde. Car le prophete
                    dit: Home qui a langue jangleresse n'iert amés sor terre. Jhesu fiz Syrac dit: Espaventable
                    est en cité home descordeor et fol de paroles. Et aillor dit il meesmes: Qui het jangler[i]e
                    est[e]int malice.</p>
                    <p xml:id="d002l456" n="8" rend="8">Garde donc que tu ne paroles a home descordable, que ne te metes busche en son feuc.
                    Tulles dit: La raison des chiens doit hom dou t[ou]t eschiver, ce est des homes qui
                    tozjors abaient come chien; car de çaus et des autres semblables dit Nostre Sires:
                    Ne geter pas les perles entre les porciaus.</p>
                    <p xml:id="d002l457" n="9" rend="9">Aprés garde toi de touz maus homes. Car Augustins dit: Si come le feuc croist touzjorz
                    par la croissance des busches, tout autresi le mauvais home quant il ot greignor raison
                    croist il en plus fiere malice, car e[n] male arme [n']en[t]re pas sapience.</p>
                    <p xml:id="d002l458" n="10" rend="10">Aprés garde que de ton secré ne parole a home yvre ne a male feme; car Salemon dit:
                    Nul secré puet reingnier la ou reingne yvresce. Li maistres dit: Femes sevent celer
                    ce qu'eles ne sevent. Garde touzjors devant qui tu es et moult bien consirre le leu,
                    que au mostier covient a dire autre chose que [a cort, et a noces autre chose que]
                    au dolor, et a maison autre chose que en compaingnie ou que en places. Et por ce que
                    li proverbes dit: «Qui est encoste voie ne die folie», doit le parleor prendre garde
                    que il ne die chose mauvaise, se aucuns fust enqui priveement.</p>
                    <p xml:id="d002l459" n="11" rend="11">Aprés garde, se tu paroles au seingnor, que ensi li portes hennor et reverance selonc
                    ce que tu dois. Diligentment consirre la digneté et le degré de chascun, car autrement
                    dois tu parler a princes que a chevaliers, et autrement a ton per que a ton menor,
                    et autrement au religious que au seculier.</p>
                    <lb/>
                </div2>
                <div2 xml:id="d002c064">
                    <head>
                        <title>2.65</title>
                        <abbr>65</abbr>
                    </head>
                    <p xml:id="d002l460" n="">De ce meesmes.</p>
                    <lb/>
                    <p xml:id="d002l461" n="1" rend="1">Aprés, dois tu garder por quoi tu paroles, ce est a dire l'achoison de tes dis. [Seneca
                    commande] que tu enquieres l'achoison de toutes choses. Cassio[do]res dit que nulle
                    chose puet estre faite sens achoison. Et achoison est en .§{ii}. manieres: une qui
                    fait; la seconde est la ma[t]iere de quoi il fait. Et tu dois garder por quoi tu dies,
                    car autrement dois tu parler por le servise Dieu que des homes, et autrement por ton
                    prou.</p>
                    <p xml:id="d002l462" n="2" rend="2">Mes garde que ton gaaing soit biau et covenable, car la loi nos a deveé lait profit.
                    Senequa dit: Foies laide gaaing come perte. Li maistres dit: Profit qui vient en male
                    renomee est mauvais; et je ameroie miauz a despendre que laidement a gaingnier. Et
                    si doit estre le gaaing amesurés; car Cassi[do]res dit que se le gaaing ist de covenable
                    mesure il n'aura pas la force de son non. Et si doit estre naturel, ce est a dire
                    de prodome a autre, car la loi dit que il est droit de nature que nul ne enrechisse
                    de autrui damaige. Tulles dit: Ne paor, ne dolor, [ne mort], ne autre chose dehors
                    est si fierement contre nature come enrechir dou damaige des autres, meesmement de
                    la povreté as povres. Cassi[do]res dit: Sor tote maniere de cruauté est a enrechir
                    de la povreté as beseingnos.</p>
                    <p xml:id="d002l463" n="3" rend="3">Et por achoison de ton ami dois tu bien dire, mes que ce soit bons; car Tulles nos
                    enseingne que la loi d'amisté comande que il ne s'entreprent des choses vilaines et
                    cil qui en est priez ne le face, car amor ne est deffensse dou peché que l'en fait
                    por son ami; mes mout peche cil qui done euvre [au] peché. Senequa dit: Pecher est
                    chose laide, et deguerpir Dieu .§{ii}. fois. Cassi[do]res dit: Cil est bons deffendierres
                    qui deffent sans tort faire.</p>
                    <lb/>
                </div2>
                <div2 xml:id="d002c065">
                    <head>
                        <title>2.66</title>
                        <abbr>66</abbr>
                    </head>
                    <p xml:id="d002l464" n="">Encore de ce meesmes.</p>
                    <lb/>
                    <p xml:id="d002l465" n="1" rend="1">Por ce covient il consirer coment tu paroles, car il n'est nulle chose qui ne ait
                    mestier de ses manieres et de sa mesure. Et tot ce qui est desmesuré est de mal, et
                    tot sorplus torne a ennui. Por ce doit la maniere et la mesure de parler estre de
                    .§{v}. choses, ce est en parleure et en isnelité, en tardesce, en quantité et en qualité.</p>
                    <p xml:id="d002l466" n="2" rend="2">Parleure est la digneté [des mos] et la porteure dou cors, selonc ce que matiere requiert;
                    et ce est une chose qui moult vaut a bien dire. Tulles dit que ja soit ce que tes
                    dis ne soient biaus ne gaires polis, se tu le proferes gentement et de belle maniere
                    et de biau port, si seront il loez; et se il sont biaus et bons, et tu ne le dis bellement,
                    si seront il blasmez. Por ce dois tu atorner et atemprer ta vois et ton esperit et
                    touz les muement dou cors et de la langue, et amender les paroles a l'issue de ta
                    boche en tel maniere que eles ne soient enflees ne decassees au palet, ne trop resonant
                    de fiere vois, ne aspres a la levee de lievres, mes soient entendables et sonans par
                    belle porferance et soef, si que chascune letre ait son [son] et chascun mot son aceint,
                    et soit entre haut et bas; et neporquant tu dois comencier plus bas qu'a la fin.</p>
                    <p xml:id="d002l467" n="3" rend="3">Mes tot ce t'estuet il muer selonc les muemenz dou leu, des choses, des achoisons
                    et dou tens, car une chose doit l'en conter simplement, une autre doucement, les autres
                    a desdaing, les autres por [pieteit], en tel maniere que ta vois, tes dis et ta porteure
                    soient touzjors acordables a la matire. E[n] ta porteure garde que tieingne ta face
                    droite, ne mie contremont le ciel ne contreaval les iauz fichiez en terre; ne torner
                    les lievres laidement, ne glotir les sorcilz, ne lieve tes mains, ne ne soit en toi
                    nul port blasmable.</p>
                    <p xml:id="d002l468" n="4" rend="4">En isnelité et en tardeté dou parler garde moieneté touzjorz, car au parler ne doit
                    nul estre corrant, mes auques laches avenablement. Li Apostres dit: Soies isnel a
                    oïr et tart a parler et a ire. Salemon dit: Quant vois un home isnel a parler saches
                    qu'il a en lui moins de sens que de folie. Cassi[do]re dit: Ce est sens faile roial
                    vertu a corre lentement as paroles et hastivement a entendre. Je pense, fait un saige,
                    que ce soit bon juge qui entent tost et tart juge; car demore par conseil prendre
                    est moult bone chose, car qui tost juge cort a sa repentance. Et li proverbe dit:
                    Demore est haïe, mes ele fait home saige; donc est bone, meesmement en conseil de
                    quoi tu as pensé longuement. Et aprés hastif consoil vient repentance. Li maistres
                    dit: Trois choses sont contraires a consoil: ce est astinence, ire, covoitise.</p>
                    <p xml:id="d002l469" n="5" rend="5">Mes aprés consoil fait bon haster. Seneque dit: Di meins que tu ne fais et longuement
                    conseille, mes fai tost et isnelement. Salemon dit: Cil qui est isnel en touz se huevres
                    demore devant le roi, non pas entre le menu pueple. Jhesu fiz Syrac dit: Soies isnel
                    en totes tes huevres, mes garde que ta isnelité ne enpeeche la parfection de ta euvre,
                    car li vilain dit que hastive lisse fait fiz avuegles.</p>
                    <p xml:id="d002l470" n="6" rend="6">En la quantité de tes dis dois tu, sor toutes choses, garder de trop parler, qu'il
                    n'est nulle chose qui tant desplaisse come granz parleure torte. Tu parleras a touz
                    se tu dis poi. Salemon dit: Di poi et fai assez de bien; et por ce que lonc dis ne
                    puet estre sens peché, dois tu apetissier ton conte au plus brief que tu poras, mes
                    que cele brieveté ne engendre oscurté.</p>
                    <p xml:id="d002l471" n="7" rend="7">En la qualité de tes dis, garde que tu dies bien, car ben dire est la racine de l'amistié,
                    et maudire est le comencement de hennemestié. Di donc bones paroles, lies, honestes
                    et cleres, simples, bien ordenees, a plaine boche, le [visage] coi, sens trop rire,
                    sans trop irer. Salemon dit que paroles bien ordenees sont bresches de miel, douçor
                    de l'arme et santé des os.</p>
                    <lb/>
                </div2>
                <div2 xml:id="d002c066">
                    <head>
                        <title>2.67</title>
                        <abbr>67</abbr>
                    </head>
                    <p xml:id="d002l472" n="">Que l'en doit garder le tens que l'en viaut parler.</p>
                    <lb/>
                    <p xml:id="d002l473" n="1" rend="1">Autresi dois tu garder le tens quant tu viens au parler; car Jhesu fiz Syrac dit:
                    Le saige se taist jusques au tens, et le fol ne garde saison. Salemon dit: Et il i
                    a tens de parler et tens de taire. Senequa dit: Ta[i]s toi tant come tu auras mestier
                    de parlier. Le maistre dit: Autresi dois tu taire tant que les autres oient ta parole.
                    Jhesu fiz Syrac dit: N'espandre pas ton sermon la ou il n'a point d'oïe, et ne mostre
                    ton sens a force, car ce est [autresi come citole em plor].</p>
                    <p xml:id="d002l474" n="2" rend="2">Autresi ne dois tu pas respondre devant ce que la demande soit finee; car Salemon
                    dit que cil qui respont devant ce qu'il ait oï mostre que il soit fol, et qui parole
                    avant que il apreingne chiet es eschiernes; car Jhesu fiz Syrac comande que apareilles
                    justise devant que tu juges, et que tu apreingnes devant que tu dies. Mes ci se taist
                    li maistres des enseingnemenz dou parler, et n'en dira ores plus jusques a tant que
                    il vieingne ou tiers livre, ou il enseingnera tout l'ordre de rethorique; et tornera
                    a la tierce partie de prudence, ce est a conoissance.</p>
                    <lb/>
                </div2>
                <div2 xml:id="d002c067">
                    <head>
                        <title>2.68</title>
                        <abbr>68</abbr>
                    </head>
                    <p xml:id="d002l475" n="">Ci parole de conoissance.</p>
                    <lb/>
                    <p xml:id="d002l476" n="1" rend="1">Conoissance est conoistre et deviser les vertus des vices qui ont semblance de vertus.
                    Et de ce nos covient il garder, por ce que maintes fois, si come dit Seneques, les
                    vices entrent so[uz] le nom de vertus; car fol hardement entre en semblance de force,
                    et mauvestié est apellee [a]temprement et li coars est tenus por saiges. Et por faillir
                    en ces choses sumes nos en granz perilz, et por ce i devons metre certeins signes.</p>
                    <p xml:id="d002l477" n="2" rend="2">Et Ysidorus nos moine a l'ofice de ceste vertu, quant il dit: Il i a vices qui portent
                    semblance de vertus, por quoi il deçoivent plus perileusement ceaus qui les sivent,
                    por ce que eles se cuevrent sous coverture de vertu; car sous demostrance de justise
                    est faite cruauté, et p[eres]ce lasche est apellee debonairetez. Tulles dit: Nul aguait
                    ne sont si repost come ceaus que s'atapissent en semblance de servise. Le maistre
                    dit: Un cheval de fust deçut ceaus de Troie por ce que il faint la forme de Minerve,
                    ce estoit lor deese.</p>
                    <lb/>
                </div2>
                <div2 xml:id="d002c068">
                    <head>
                        <title>2.69</title>
                        <abbr>69</abbr>
                    </head>
                    <p xml:id="d002l478" n="">Ci dit de enseingnement.</p>
                    <lb/>
                    <p xml:id="d002l479" n="1" rend="1">Enseingnement est aprendre soi et les non sachanz. Son office est que l'en doit premierement
                    enseingnier a soi meesmes, et puis les autres, selonc ce que dit Salemon: Biau filz,
                    boi l'eve de ta cisterne, et ce qui degoute de ton puis et les ruisiaus de tes fonteines
                    aillent hors et arossent les vies par mi les places.</p>
                    <p xml:id="d002l480" n="2" rend="2">Li maistres dit: Boive l'eve de sa cisterne ou de son puis, ce est a dire que l'en
                    preingne sens de sa propre pensee; envoier fors les ruisiaus, ce est a dire que doit
                    espandre sa science enseingnant les autres. Salemon dit: Je te pri, Dieu, que tu me
                    dones cuer enseingnable. Senequa dit: Vertus ne puet estre sens estude de soi. Senequa
                    dit: Il a grant part en bonté qui viaut estre bon, et bonté de cuer n'iert ja enpruntee
                    ne vendue, car mauvastié nos prent legierement.</p>
                    <p xml:id="d002l481" n="3" rend="3">Vertu est aquise par grant travaill; elle desirre governeor, mes vices aprent home
                    sens maistre. Gregoires dit: Il nos covient sovenir sovent des choses que le monde
                    fait oblier. Senequa dit: Ja n'iert trop dit ce qui n'est dit assez. Augustins dit:
                    Ceaus sont maleurés qui tienent vil ce que il sevent et tozjors quierent novelles
                    choses. Viaus tu bien savoir? Enseingne! car ensi se preste doctrine: se ele est tenue,
                    descroist. [Anti]cla[u]di[en]s dit: Close faut, overte revient. Senequa dit: Apren
                    ce que tu ne sés, si que tu ne soies enseingneres nient profitable. Catons dit: Car
                    laide chose est a maistre, quant il est entechiés de la colpe.</p>
                    <p xml:id="d002l482" n="4" rend="4">Li maistres dit: Mes la nature de toz homes est tel que il jugent plus autrui choses
                    que des lor. Et ce avient por ce que en la nostre chose nos sumes enpechié ou de trop
                    grant joie ou de trop grant dolor ou d'autre chose semblable; par quoi nos ne poons
                    jugier la chose selonc ce que ele est. Por ce comande la loi de Rome que l'en doit
                    querre avocat en sa propre chose. Mes il avient, ne sa[i] coment, que nos veons en
                    autrui se il fait mal, plus tost que en nos; et en l'oil d'un autre puet l'en veoir
                    une petite festuete qui ne verroit un grant tref en son oil. Autresi voit l'en le
                    mal de son compaingnon que li vait au devant, mes il ne voit pas le sien, qui est
                    derrere lui.</p>
                    <p xml:id="d002l483" n="5" rend="5">Entor ceste vertu, dit Tulles que l'en doit eschiver .§{ii}. vices. Li uns est que
                    [les choses que] nos ne savons [ne preignons] por seues, et que nos ne i asentons
                    folement, [car] tot ce est presoncion, et qui voudra eschiver ce vice il metra tens
                    et pensee [a consirer] les choses. L'autre vice est metre grant estude es oscures
                    choses et greves qui ne sont pas necessaires; et cest vice est apellés curiositez,
                    ce est quant l'en met tote sa cure et trop grant entente a ce ou il n'a prou, autresi
                    come se tu laisses la science de vertu et meisses grant estude en astronomie ou en
                    augorisme. Senequa dit: Car il est miaus se tu tiens un poi des enseingnemenz de sapience
                    et les as prestement en usaige , que se en avoies molt et ne les euses a main.</p>
                    <p xml:id="d002l484" n="6" rend="6">Li maistre dit: Autresi come l'en apelle bon luteor non pas celui qui set moult detors
                    de quoi il use poi, mes celui qui en un ou en .§{ii}. se travaille diligemment (il
                    n'i a point de force combien que il en sache, fors tant qu'il gaaingne victoire);
                    autresi est il en desciplines: il i a moult de choses qui poi aident et moult delitent;
                    car, ja soit ce que tu ne saches par quel raison la mer s'espant et por quoi les enfanz
                    jemels qui sont conceus ensemble ne naissent ensemble, et por quoi diverses destinees
                    sont a ceaus qui ensemble naissent, il ne te nuist guaires a trespasser ce qu'il ne
                    te loist a savoir ne ne profite. Tulles dit: Sens qui est sans justise doit miauz
                    estre apellee malice que science.</p>
                    <lb/>
                </div2>
                <div2 xml:id="d002c069">
                    <head>
                        <title>2.70</title>
                        <abbr>70</abbr>
                    </head>
                    <p xml:id="d002l485" n="">Ci parole de prudence.</p>
                    <lb/>
                    <p xml:id="d002l486" n="1" rend="1">En prudence s'en doit l'en garder dou trop et dou poi, et sivre le mi, selonc ce que
                    fu dit ça arrieres en le livre de Aristote; car la ou vertu s'efforce outre son pooir,
                    sens ret[e]nement de raison, lors chiet elle perilleuseme[n]t. Gregoires dit: Qui
                    roidement guarde la raie dou soloil, entenebrist si que il ne voit gote. Salemon dit:
                    Qui n'a prudence destruit son tresor; mes guarde toi de porveoir ce qui nos est devee.
                    Il n'est pas nostre licence, dist Jhesu Crist, a savoir le tens et les huevres que
                    li Peres retint en sa poesté. Li Apostres dit: Li sens de la char est henemis a Dieu,
                    et la sapience de cest monde est folie devant Dieu.</p>
                    <p xml:id="d002l487" n="2" rend="2">Senequa dit: Se prudence passe outre [s]es bones, tu seras tenus por engignox de espaventable
                    soutilleté; se tu enquiers les choses secretes et chascune petite chose voudras savoir,
                    tu seras tenus enujous, souspecious et solliciteous, et pleins de paor et de penser;
                    et se tu metras tote ta soutilleté en trover une petite chose perdue, l'en te mostrera
                    au doit, et dira chascuns que tu es moult engignos et plain de malice et enemis de
                    simpleté, et generaument seras tenus por mauvais par touz homes; et en tel mauvestié
                    amoine l'ome desmesure de prudence. Donques, doit hom aler par le mi, si que il ne
                    soit trop gros ne trop soutil.</p>
                    <lb/>
                </div2>
                <div2 xml:id="d002c070">
                    <head>
                        <title>2.71</title>
                        <abbr>71</abbr>
                    </head>
                    <p xml:id="d002l488" n="">De la seconde vertu, c'est atemprance.</p>
                    <lb/>
                    <p xml:id="d002l489" n="1" rend="1">Aprés l'enseingnement de prudence, qui est la premiere des autres, et qui est dame
                    et ordeneresce, si come cele qui est par la force de raison, qui devise les [hom]es
                    des autres animaus, viaut li maistres di[re] des autres .§{iii}., et premierement
                    de atemprance et de force que est de justise, por ce li uns et l'autre est por adrescier
                    l'ome a evres de justise. Raison coment: covoitise et paor enpeechent l'office de
                    justise, se ne fust atemprance qui constraint l'une et force l'autre.</p>
                    <p xml:id="d002l490" n="2" rend="2">Et toutes fois dit li maistres de atemprance avant que de force, por ce que atemprance
                    establist le[s] coraige[s] as choses qui sont avec nos, ce est as biens qui servent
                    au cors, mes force les establist as choses contraires. Et d'autre part par atemprance
                    governe l'ome soi meesmes, et par force et par justise governe il les autres; et miauz
                    est governer toi que autrui.</p>
                    <lb/>
                </div2>
                <div2 xml:id="d002c071">
                    <head>
                        <title>2.72</title>
                        <abbr>72</abbr>
                    </head>
                    <p xml:id="d002l491" n="">Ci parole de atemprance contre luxure.</p>
                    <lb/>
                    <p xml:id="d002l492" n="1" rend="1">Atemprance est cele seingnorie que l'en a contre luxure et contre les autres amovemenz
                    qui sont desavenans, ce est la tres noble vertus qui refraint les charnels delis et
                    qui nos done mensure et atemprement quant nos sumes en prosperité, si que nos ne montons
                    en superbe ne ne consivons la volenté; car quant la volenté vain[c] le sens, l'ome
                    est en male voie. Tulles dit: Ceste vertus est le ornement de toute vie et le paiement
                    de toz torblemenz, por ce doit chascuns voidier son coraige de la volenté dou charnel
                    delit, car autrement vertu ne porroit habiter en lui; selonc que dit Oraces: Se li
                    vaissiaus n'est purs, quant que tu i metras en aigrera.</p>
                    <p xml:id="d002l493" n="2" rend="2">Por ce dois tu despiter delis, car trop ennuie delis qui est achetés par dolor. Li
                    avers a touzjors beseing, met donc certeine fin en ton desirrier. Li envios amagrist
                    tozjors des grasses choses a[s autre]s; qui n'atempr[er]a sa ire il aura dolor et
                    voudra qu'il n'eust fait ce qu'il aura pensé. Ire est une corte forsennerie en quoi
                    tu dois governer ta volenté, car se tu ne li fais obeir, ele comande. Refraine le
                    donc, ou frain ou cheene.</p>
                    <p xml:id="d002l494" n="3" rend="3">Li maistres dit: Sous atemprance sont toutes les vertus qui ont seingnorie sor les
                    autres mors et sor les mauvais delis qui nuissent a home trop perilleusement, car
                    il sont sovent achoison de mort ou de maladie. Seneques dit: Por les desirriers perist
                    la greingnor partie des cors. [D]'autre part, qui sert a ses desirriers est sousmis
                    au jouc de servaige, il est orgoillous, il deguerpi a Dieu, il pert son sens et sa
                    vertu. Salemon dit: Sapience n'iert ja trovee en la terre de ceaus qui vivent delitablement.</p>
                    <lb/>
                </div2>
                <div2 xml:id="d002c072">
                    <head>
                        <title>2.73</title>
                        <abbr>73</abbr>
                    </head>
                    <p xml:id="d002l495" n="">Ci parole de delis et de desirriers.</p>
                    <lb/>
                    <p xml:id="d002l496" n="1" rend="1">Delis et desirriers sont acomplis et mis en euvre par .§{v}. sens dou cors, dont goster
                    et touchier sont principaus, mes les autres .§{iii}. sont establies p[o]r ces dous;
                    car nos conoissons la cho[s]e de loins par veoir et par oïr et par flairer, ce que
                    le goster ne le touchier ne puet conoistre se de pres non. Por ce sont touz oisiaus
                    de proie de grant veue, car il lor covient de loins conoistre son past; autresi vit
                    la premiere feme le fruit tout avant qu'ele le manjast, et David vit Bethsabee nue
                    avant qu'il feist l'avoutire.</p>
                    <p xml:id="d002l497" n="2" rend="2">Nos lisons es livres de la nature des animaus que touchié et goster sont plus puissant
                    en l'ome que nulle autre beste; mes le veoir et l'oïr et flairer sont de menor pooir
                    en l'ome que as autres animaus; et por ce di je que les deliz qui sont par touchier
                    et par goster sont plus perillous des autres, et les vertus qui sont lor contraires
                    sont de greingnor vaillance.</p>
                    <p xml:id="d002l498" n="3" rend="3">Et por ce que deliz sont en l'arme de nos et sont par les .§{v}. sens dou cors, chascuns
                    diversement selonc son office, avient il que cele vertu, ce est atemprance, soit devisee
                    par plusors membres por constraindre la vertu concupissible et la vertu irascible,
                    ce est le movement de covoitise et de ire, et por governer la senté des .§{v}. sens.
                    Et cist membres sont .§{v}.: mesure, honesté, chasteté, sobrieté et re[t]e[n]ance.</p>
                    <lb/>
                </div2>
                <div2 xml:id="d002c073">
                    <head>
                        <title>2.74</title>
                        <abbr>74</abbr>
                    </head>
                    <p xml:id="d002l499" n="">Coment mesure fait home estre sans orgoill et sans outraige.</p>
                    <lb/>
                    <p xml:id="d002l500" n="1" rend="1">Mesure est une vertu que touz nos aornemenz, nos movemenz et touz nos afaire fait
                    estre sens defaute et sens outraige. Oraces dit: En toutes choses est certeine mesure
                    et certes enseingnes, si que le droit ne puet faire ne plus ne moins. Tulles dit:
                    Oste touz aornemenz qui ne sont dignes a home; por ce que Senequa dit que mauvais
                    ornement dehors est mesaiges de mauvaise pensee. Tulles dit: Ta netece doit telle
                    estre que ele ne soit haïe par trop aornement, mes tant que tu hostes la sauvaige
                    negligence et la champestre laidesce.</p>
                    <p xml:id="d002l501" n="2" rend="2">Il i a .§{ii}. movemenz: un dou cors et autre dou coraige. En celui dou cors doit
                    l'en garder que s'aleure ne soit trop molle par tardesce, car c'est semblant de superbe
                    continence, et que elle ne soit trop hastive, tant que ele te face engrossier la alaine
                    et muer la color, car ces choses sont senefiance que l'ame ne soit pas estable.</p>
                    <p xml:id="d002l502" n="3" rend="3">Le movement dou coraige est double: l'une est pensee de raison, l'autre desirer de
                    volenté. Pensee [est] en querre le voir, desirrer fait faire les choses. Dont doit
                    hom curer que raisons soit dame par devant et que li desirriers obeisse; car, se la
                    volenté, qui naturelment est souzmisse a raison, ne li est obeissant, il fait sovent
                    trobler cors et coraige; ou l'en puet conoistre les viaires a ceaus qui sont corrociés,
                    ou esmeus par paor, ou qui ont grant volenté d'aucun delit, a ce que il muent et changent
                    vout et color et vois et tout son estat; car le cuer qui est enflaminé de ire bat
                    fort, le cors tremble, la langue s'enpeeche, la face enflamble, les iauz estancellent,
                    si que il ne puent conoistre lor amis ne lor acointes: la face mostre ce que est dedenz.
                    Por ce dit Juvenaus: Resgarde les tormenz et les joies dou cuer e[n] la face, qui
                    tozjors mostre en apert son habit.</p>
                    <p xml:id="d002l503" n="4" rend="4">Par les paroles qui sont dites puet l'en entendre que le desirier de la volenté doivent
                    estre restraint et aquités, car les beseingnes et les affaires sont divers, selonc
                    les diversités des mors, des aages et des choses. Autresi come il a es cors grant
                    diversité, car les uns sont isnel por corre, les autres sont fors par luitier, autresi
                    a il au coraige plus grant diversité de mours, car les uns ont cortesie, les autres
                    leesce, les autres cruauté, les autres sont saiges et voiseus et de celer sa pensee,
                    les autres sont simples et apert, qui ne veulent riens faire en repost ne par aguait,
                    ainz aiment verité et garde[nt] amisté et heent barat. Que en diroie je? Autretant
                    son il de volentés come il est de figures.</p>
                    <p xml:id="d002l504" n="5" rend="5">Perses [dit]: Il i a mil manieres d'omes et lor usaies sont desemblables: chascuns
                    a son voloir, et les genz ne vivent a une volenté. Tulles dit: Chascuns doit metre
                    sa entente as choses a quoi il est covenable; et, ja soit ce que autre chose li seroit
                    meillor et plus honorable, toutes fois doit il amesure[r] ses e[stu]des selonc sa
                    ruille. Raison coment: se il est foible de son cors et il ait bon engin et vive memoire,
                    ne sive pas chevalerie, mes l'estude de letre et de clergie, car nus ne doit aler
                    contre nature [ne sivre] ce que il ne puet consivre; mes, se beseing nos fait meller
                    as choses qui n'apartien[en]t a nostre engin, nos devons curer que nos le faisons
                    biau, sens laidesce ou a poi de deshonor; ne nos devons pas tant efforcier [...] les
                    biens qui nos [ne] sont donés, come de foïr les vices.</p>
                    <p xml:id="d002l505" n="6" rend="6">Les prop[ri]etés des aages nos raconte Oraces en ceste maniere: Li enfes, mantenant
                    que il set parler et aler, il viaut juer o ses pers, et se corrouce et s'esjoist et
                    se mue par diverses hores. L[i] juenes, qui n'[a] més point de guarde, se delite a
                    chevaux et a chiens et a chans; il se flechist legierement as vices et se corrouce
                    quant l'en le chastie; il se porvoit a tart de son prou et guaste son herietaige;
                    il est orgoillous et covei[t]ous, et laise tost ce que il aime, car juenes n'a point
                    de fermeté. Quant vient en aage et en coraige d'ome, il mue sa maniere et aquiert
                    richesces et amis et ennor, et se guarde de faire chose que li covieingne muer. Le
                    viel a mainz meschiés; il quiert les choses et, quant il les a, si a paor de user
                    les; il fait toutes ses choses [c]eleement et coardement; il met en delai et covoite
                    ce qui est a venir; il se plaint de ce qui est present et loe le tens qui est passé;
                    il viaut chastier les enfanz et juger les juenes.</p>
                    <p xml:id="d002l506" n="7" rend="7">Maximiens dit: Li vielz loe les choses pasees et blasme les presenz, por ce que nostre
                    vie empire continuelment: les aages dou pere sont pis que çaus des aiols, et nos sumes
                    pires que nos peres, et encores seront nos enfanz plus plains de vices. Juvenaus dit:
                    Tere norist ores mauvais homes et petis.</p>
                    <p xml:id="d002l507" n="8" rend="8">Et encor, [en] ceste maniere dit Tulles, que juenes hom doit porter reverance as ainznez
                    et entre eaus amer les miauz esprové[s] et user de lor consoil. Seneqa dit: Car la
                    ignorance et la folie des juenes doit estre governee par le consoil des vielz. Terences
                    dit: Tant come le coraige est en doute, il se torne ça et la. Tulles dit: En juenesce
                    a grant foibleté de consoil; car lors cuide chascuns que il doie vivre selonc ce que
                    plus li plaist, et ensi est il surpris d'aucun sien cours de vivre ainz que il puisse
                    le meillor eslire.</p>
                    <p xml:id="d002l508" n="9" rend="9">Por ce doit li juenes hom esgarder la vie des autres autresi come en un mireor, et
                    de ce prendre exemple de vivre. Senequa dit: Bone chose est de resgarder en autrui
                    le mal que il doit foïr. Juvenaus dit: Cil est bieneurés qui se[t] garde[r] soi par
                    les autrui perilz: quant le feuc est espris chiés ton voisin, dois tu garnir ta maison
                    d'eve. En cest aage se doit l'en guarder sor toutes choses de luxure et d'autre lecherie,
                    et faire selonc ce que dit Juvenaus: Quant tu fais vilaine chose soit breve, et retailles
                    tes crimes o ta premiere barbe. Tulles dit: Les juenes se doivent travaillier de cuer
                    et de cors, si que lor enseingnement vaille as offices de la cité, ce est a dire que
                    il se doivent user des enfance a bien faire, si que il le retieingnent touz les jors
                    de lor vie: car li pot gardera longuement l'odor que il prist quant il fu nuef. Li
                    enfant apreingne a soffrir povreté et a mener chevalerie; et: A meillors choses.</p>
                    <p xml:id="d002l509" n="10" rend="10">Tulles dit: Quant il veulent relacher son coraige et metre entente a delit, guart
                    soi de [des]atemprance, soiveingne lor de vergoingne; et ce sera plus legier se il
                    souffrent que les ainsnés soient au jeuc. Il loist bien a joer, aucune fois, por reposer
                    soi autresi come de dormir, car nature ne nos fist por jeuc [mes] por sens. Oraces
                    dit: Profitable chose est as enfanz a juer en enfance; mes que s'estudent puis a avoir
                    sens et laissier ce que riens ne li vaut et guarder que le jeuc ne le face chaoir;
                    car jeuc engendre estrif et ire, et ire engendre haine et mortel bataille. Tulles
                    dit: Dous manieres sont de jeuc: li uns est vilains et mauvais et lais; l'autre est
                    bon, biau et cortois et engignox.</p>
                    <p xml:id="d002l510" n="11" rend="11">L'office de l'ome qui a p[as]sé juenece sont cil qui Oraces a nommés ça ariers, en
                    quoi il n'a que amender; por ce s'en passe ore li contes briefment. As veillars doit
                    l'en amenuissier les travailz des cors et croistre çaus dou coraige, ou [en] apenre
                    ou en chastier ou en servir a Dieu.</p>
                    <p xml:id="d002l511" n="12" rend="12">Terrences dit: Nus ne fu onques si plains de sens, que la chose ou li aage ou le usaige
                    ne requiere touzjors aucune novelle chose que il ne set, et que il ne refusse ce qui
                    premierement li plasoit, et quant il les esprueve; car maintes choses semblent estre
                    bones avant que l'en les asaie, mes quant l'en les asaie, l'en les trueve mauvaises.
                    Tulles dit: Les veillars doivent metre entente a conseillier les amis juenes; viel
                    home ne se doit tant guarder des choses come de abandoner as peresces, autrement li
                    dira l'en ce que dit Oraces: Tu apaies envie et laisse vertu. Tulles dit: Luxure est
                    laide en tot aage, mes trop laide est en veillesce, et se desatemprance est avec ce,
                    est doubles maus, car viel[lesce] reçoit la honte, et la desatemprance dou veillart
                    fait le juene meins estre saige. Et en ce dit Juvenaus: Li exemple de nos privés nos
                    corompent plus tost, car nos sumes legier a ensivre laidesce et mauvestié.</p>
                    <p xml:id="d002l512" n="13" rend="13">Tulles dit: Les offices des [em]beseingn[és] sont moult divers, car li sires doit
                    mantenir les beseingn[es] de la cité et guarder [la] loi et sovenir soi que la loi
                    est baillie en sa main et en sa guarde; mes uns autres borgois doit vivre de droit
                    dont les autres vivent, que il ne se face trop haut ne trop bas, mes garde le comun
                    bien en pes et en honesté, si qu'il ne chee en le peché Cateline de cui dit Salustes:
                    Cil qui sont povres, es citez, ont touzjors envie des riches, et eslievent les mauvais
                    et heent les vielles [choses et aiment les novelles, et] por la malvoillance de lor
                    choses desirrent que l'estat de la cité se remue touzjors.</p>
                    <p xml:id="d002l513" n="14" rend="14">Tulles dit: Les estranges ne se doivent entremetre de nulle chose fors de sa beseingne,
                    que il ne s'entremet[ent] de l'autrui beseingne; vilains offices est a ceaus qui achatent
                    des mercheanz por revendre mantenant, car n'i puet riens gaaingnier sens mentir, et
                    nulle chose n'est plus laide que vanité; et por ce l'en doit aquerre ce que mestier
                    li est, sens laidese et esparnier. Tulles dit: Car il n'est si grant gaaing come de
                    garder ce que l'en a. Medicine et charpenterie sont honestes a çaus cui eles covienent,
                    mes mercheandises, se ele est petite, l'en la tient a laide, se ele est granz et bien
                    gaaingnanz et done a plusors senz vanité, ele ne doit estre blasmee.</p>
                    <p xml:id="d002l514" n="15" rend="15">Nul mestier n'est meillor que laborer terre, ne plus plantive, ne plus digne d'ome
                    franc; de cui dit Oraces: Cil est bieneurés qui laisse touz mestiers, si come firent
                    les anciens, et coltive ses bués [et] ses chans, et est [sans] dete [et] sens usure.</p>
                    <lb/>
                </div2>
                <div2 xml:id="d002c074">
                    <head>
                        <title>2.75</title>
                        <abbr>75</abbr>
                    </head>
                    <p xml:id="d002l515" n="">Ci parole de honesté.</p>
                    <lb/>
                    <p xml:id="d002l516" n="1" rend="1">Honesté est garder honor et es paroles et es mours; ce est a dire que l'en gart de
                    faire et de dire chose dont il covieingne plus vergoingnier; car nature meesme, quant
                    ele fist l'ome, vost ele guarder honesté: et le mist en apert nostre figure en quoi
                    il a honeste semblance, et repost les parties qui sont donees as besoings de l'ome,
                    por ce que eles estoient laides a veoir. Et les honestes homes ensivent diligemment
                    ceste forge de nature, car il escondent ce que nature repost, et c'est honeste chose
                    que l'en ne mostre ses membres. Autresi doit l'en avoir vergoingne en paroles, car
                    il ne doit pas nommer les membres que il repost.</p>
                    <p xml:id="d002l517" n="2" rend="2">Hoiseuse chose est as autres, es beseingnes, dire mot de solas; car, quant Pari[c]les
                    et [So]fo[c]les estoient compaingnon en une prevosté, il traitoient de lor office
                    ensemble. Uns biaus enfés passa par devant eaus, si dist [Sof]ocles: «Veez ci bel
                    enfant». Pari[cl]es respondi: «Prevost doit avoir vergoigne non tant solement as mains,
                    mes es iauz». Mes se [Sof]ocles eust ce dit au mangier, il n'en deust pas estre blasmé.
                    Por ce dit Oraces que a home triste si covient tristes paroles, au corocié paroles
                    de menaces, a celui qui [jue] paroles golives, au saige paroles saiges; mes, se la
                    parole iert devisee et desemblable de la fortune de celui qui la dit, toutes genz
                    se gaberont.</p>
                    <p xml:id="d002l518" n="3" rend="3">Le quart office enseingne Orace [la ou il] dit: Ne cerchier pas les secrés d'aucun.
                    Le quint office dit il meesmes: Se aucuns te dit son secré, tu le celeras ne ne le
                    descovreras par ire ou par ivresce. Garde que tu diras et de cui, et si te guarde
                    de celui qui demande, se il est janglieres, car il ne puet celer ce que il oit, ne
                    retenir ce que li entre par les oreilles; et, puis que la parole est issue de la boche,
                    ele vole en tel maniere que jamas ne puet estre r[a]pellee.</p>
                    <p xml:id="d002l519" n="4" rend="4">Li maistres dit: Ne descovre ton secré, car, se tu meesmes ne le puès celer, tu ne
                    dois pas comander a aucun que il le c[e]lle. Terrences dit: Entendes, donques, en
                    ce que tu oies, plus volentiers que tu ne paroles. Salemon dit: En moult parler ne
                    fa[u]t pechié. Sur toutes choses fui tençon, car douteuse chose a estriver contre
                    son per, par forsennerie est tencier a plus haut de soi, laide chose est au plus bas,
                    mes tres laide chose est a tencier a un home fol et yvre.</p>
                    <lb/>
                </div2>
                <div2 xml:id="d002c075">
                    <head>
                        <title>2.76</title>
                        <abbr>76</abbr>
                    </head>
                    <p xml:id="d002l520" n="">Ci dit de chasteté.</p>
                    <lb/>
                    <p xml:id="d002l521" n="1" rend="1">Chastetez est a donter les delis dou tochier par atemprement de raison. Salustes dit:
                    Se la volenté de luxure porsiet le coraige [et ele i a seignorie, li corages] n'a
                    po[oir] de bien faire. Senequa dit: Delis est frailles et brief, et, tant come il
                    est fait plus volenteusement, desplaist il plus tost, et a la fin covient que il s'en
                    repente ou que il ait honte. En luxure n'a nulle haute chose qui soit avenant a nature
                    d'ome, ainz est baisse chose et chaitive qui vient de luxure au vilain membre. Tulles
                    dit: Laide chose est et qui moult fait a blasmer, decliner la franchise de l'arme
                    au servaige dou delit et faire de son travaill autrui delices.</p>
                    <p xml:id="d002l522" n="2" rend="2">Il sovient touzjors au fort home et saige come bien nature d'ome sormonte as bestes,
                    car eles n'aiment for que delit, et a ce metent lor effors; mes cuer d'ome entent
                    a autre chose, ce est a pensser ou a enprendre; et por ce se aucuns est trop enclins,
                    guarde soi qu'il ne soit dou lignaige as bestes; mes se il est saiges et volenté le
                    sorprent, il repont son apetit por vergoingne.</p>
                    <p xml:id="d002l523" n="3" rend="3">Gardons donc que le delit n'ait seingnorie sur nos, car il fait home moult desvier
                    de vertu. Por ce dit la Sainte Escripture: Se ta euvre ne est chaste, si soit privé:
                    luxure et vin confondent la science de l'ome et le metent en error de la foi.</p>
                    <p xml:id="d002l524" n="4" rend="4">Car certes, qui bien consirre la nature de chasteté, qui est por donter le delit dou
                    touchier, il trovera que delis sont en .§{ii}. manieres: un qui est par luxure, et
                    un autre qui est des autres membres, si come est ores de robes et de bains et de hernois
                    et de jeuc de dez, et de tes autres [choses] qui corrompent la vie de l'ome, se ce
                    est a desmesure, mes, qui le fait aucune fois atempreement et sens mauvaise covoitise,
                    l'en le doit bien soffrir, se il n'en empire soi ne ses honors ne ses choses.</p>
                    <lb/>
                </div2>
                <div2 xml:id="d002c076">
                    <head>
                        <title>2.77</title>
                        <abbr>77</abbr>
                    </head>
                    <p xml:id="d002l525" n="">Encore de delit.</p>
                    <lb/>
                    <p xml:id="d002l526" n="1" rend="1">L'autre maniere de delit, qui est par luxure est fierement contre bone vie, se ce
                    n'est chastement fait, et ce puet estre par .§{v}. raisons. L'une, que le assemblement
                    soit d'ome avec feme; la seconde que il ne soient parens; la tierce que il soient
                    en droit mariaige; la quarte que ce soit por engendrer; la quinte que ce soit fait
                    selonc la humaine nature.</p>
                    <p xml:id="d002l527" n="2" rend="2">Par ces paroles povons nos entendre que mariage est sainte chose et [plaisans] a Dieu
                    et [proufitant] as homes [en plusours manieres]: l'une par [c]e que Dieu l'establi
                    premierement; la seconde, par la digneté dou leu ou il fu fait, ce est en paradis;
                    la tierce, que ce n'est pas novel establisement; la quarte, que Adam et Eve estoient
                    net de toz pechiez quant le mariaige fu fait; la quinte, por ce que ceste ordre sauva
                    Dieu en l'arche dou deluge; la sesime, que Nostre Dame vost estre de cele ordre; la
                    septieme, por ce que Jhesu Crist ala as noces avec sa mere et avec ses deciples; la
                    huitisme, por ce que il fist de l'eve vin, por segnefiance de l'avantaige qui dou
                    mariaige vient; la novisme, por le fruit qui naist dou mariaige, ce sont fils; la
                    disseme, por ce que mariaige est des .§{vii}. soiremenz de la Sainte Yglise; la onzeme,
                    est par le peché de quoi l'en se guarde por le mariaige et por mainz autres profit
                    qui en sont aquis a l'ame et au cors.</p>
                    <p xml:id="d002l528" n="3" rend="3">Et touz ceaus qui se vuelent marier doivent consirrer .§{iii[i]}. choses: une, por
                    avoir enfanz; la seconde, que il se marie a son paroil de lignage, de cors et de aage;
                    la tierce, que il soit estrait de bones genz, ce est proudome de pere et proudefeme
                    de mere; la quarte que ele soit bone et saige, car richesce est donee de mere, sapience
                    de Dieu. Guarde, donques, touz clers et touz autres qui sont establis au servise Jhesu
                    Crist, et les veves dames, les puceles que il ne cheent en ces perilleus vices qui
                    dampne[nt] le cors et l'arme.</p>
                    <lb/>
                </div2>
                <div2 xml:id="d002c077">
                    <head>
                        <title>2.78</title>
                        <abbr>78</abbr>
                    </head>
                    <p xml:id="d002l529" n="">Ci parole de sobrieté.</p>
                    <lb/>
                    <p xml:id="d002l530" n="1" rend="1">Sobrietez est en donter le delit dou gouster et de la boche par atemprance de raison.
                    A ceste vertu nos semont nature, quant ele fist si petite boche a si grant cors; et
                    d'autre part li fist ele .§{ii}. iaus et .§{ii}. oreilles, ja ne li fist que une boche.
                    Mes moult nos semont [la] brieté dou delit, qui ne dure se mout petit non tant come
                    il trespasse la gorge, et la dolor des maladies qui en suelt avenir dure longuement.</p>
                    <p xml:id="d002l531" n="2" rend="2">Consirre donc que toutes choses, mantenant que ele est gostee, est corompue. Ce n'est
                    pas ensi des autres [sens], car, por veoir et par oïr une belle chose, n'iert ele
                    por ce corrompue. Seneques dit: Consire ce que nature soufist, non pas ce que lecherie
                    requiert, car si come li poissons est pris [a l'ain] et l'oisseaus [au] las, tout
                    autresi est l'ome pris por mangier et por boivre desmesureement: il pert son sens
                    et sa conoissance, il en oblie toutes ses huevres de vertus.</p>
                    <p xml:id="d002l532" n="3" rend="3">En cest[e vertu] a .§{iiii}. [off]ices. L'un est de non mangier devant hore establie.
                    Seneqa dit: Nulle chose est delitable se ele est trop sovent. Oraces dit: Ce qui est
                    poi, delite plus. Souffre, donques, jusques a tant que nature semoingne, car touz
                    outraiges la confont et mesure la corone.</p>
                    <p xml:id="d002l533" n="4" rend="4">Le secont office est que l'en ne quierre trop preciouses viandes, car lecherie et
                    yvresce ne sont sens ordure. Ah, come il a ci laide chose de perdre sens et moralité
                    et santé por [o]utraige de vin et de viandes! Juvenaus dit: En ce vice chiet cil qui
                    fait grant force coment l'en doit depechier le lievre et la geline.</p>
                    <p xml:id="d002l534" n="5" rend="5">Le tiers office est de constraindre le coraige de mangier. Senequa dit: Soit ta vie
                    de petit mangier et ton palet soit esmeu par fain non mie par savor. Sostien, donques,
                    ta vie de tant come nature aquiert. Senequa dit: Tu dois mangier por vivre, non pas
                    vivre por mangier. Oraces dit: Il n'est chose que yvresce ne face: ele descuevre les
                    secret, ele amoine les desarmés a la bataille et enseingne les ars. Jeronimes dit:
                    Qui ce euvre est mort et ensevelis. Augustins dit: Quant l'ome cuide boivre le vin,
                    et il est beus. Le maistre dit: Plus honorable chose est que tu te plaingnes de soif
                    que de yvresce. Li Poetes dit: Vertu est soufrir soi des choses qui delitent a male
                    part.</p>
                    <p xml:id="d002l535" n="6" rend="6">Le quart office est que, por mangier, tu ne despendes desmesureement, car ce est laide
                    chose que tes voisins te mostrent au doit et dient tu es devenu povre par ta glotonie.
                    Oraces dit: Aies mesure selonc la borse, es granz choses et es petites. Guarde toi
                    donques de tavernes et de touz granz apareillemenz de mangier, se ce n'est por tes
                    noces, ou por tes amis, ou por esaucier tes honors par les enseingnemenz de magnificence.</p>
                    <lb/>
                </div2>
                <div2 xml:id="d002c078">
                    <head>
                        <title>2.79</title>
                        <abbr>79</abbr>
                    </head>
                    <p xml:id="d002l536" n="">Ci parole de retenance.</p>
                    <lb/>
                    <p xml:id="d002l537" n="1" rend="1">Retenance est a constraindre les delis des autres trois sens, ce est dou veoir et
                    de l'oïr et de l'odorer, e[n] tout ce qui soit vices. Salemon dit: Ne resgarde pas
                    male feme. Ysaias dit: Qui clot ses oreilles et ses iauz contre le mal habitera au
                    ciel. Salemon dit: Clo tes oreilles et ne escoute pas langue mauvaise. Senequa dit:
                    Mes il est dure chose no[n o]ïr les [diz des] flateors. Ysaias dit: En leuc de soef
                    odor sera grandisme puor.</p>
                    <p xml:id="d002l538" n="2" rend="2">Mes ci se taist li contes de parlier de atemprance et de ses parties, et dira ce que
                    Senequa dit en son livre de ceste vertu meismes, qui est apellee continence et ce
                    est tot une chose.</p>
                    <lb/>
                </div2>
                <div2 xml:id="d002c079">
                    <head>
                        <title>2.80</title>
                        <abbr>80</abbr>
                    </head>
                    <p xml:id="d002l539" n="">Ci dit Seneques de continence.</p>
                    <lb/>
                    <p xml:id="d002l540" n="1" rend="1">Se tu aimes continence, oste le sorplus et le trop, et destrain [tes] desirriers en
                    estroit leuc. Consirre avec toi conbien sofise a ta nature, non pas conbien desirre
                    ta concupiscence. Se tu es co[ntinen]s, atent jusques a tant que tu soies quites et
                    content de toi meesmes, car celui qui est content de soi il est soufissans ou il est
                    nés avec les richeces. Met le frain a ta concupiscence, part de toi t[o]s delis qui
                    priveement esmuevent le coraige as desirriers, tant mange que tu ne saoles et tant
                    boi que tu ne t'en yvre.</p>
                    <p xml:id="d002l541" n="2" rend="2">Quant tu es en compaingnie des genz, garde que tu ne mesdies de çaus qui de ta volenté
                    ne sont. [Ne te joindre as presens delis, et ne desirer ciaus qui present ne sont].
                    Sostien ta vie de poi des choses, non sivre la volenté de la viande. Ton palais s'esmueve
                    par fain, non mie par savo[u]r. Tes desirriers prise poi, car tu dois prochacier solement
                    qu'il defaillent. A l'exemple d[e]vin [composte], par[t] [t]oi [de] ton cors, et te
                    joins [a] ton esperit.</p>
                    <p xml:id="d002l542" n="3" rend="3">Se tu estudes en continence, tu habiteras en maison profitable, non pas delitable.
                    Et ne soit coneus li sires par la maison, mes la maison soit coneue par lui. Ne te
                    faindre pas d'estre ce que tu [n']es. Seur toutes choses garde que tu ne soies povres
                    de laide povreté et que tu aies abandonee simplece, ne [legier]eté non ferme, ne laide
                    escharsece; se tu as poi des choses, ne soient est[r]oites; tes choses [ne plorer],
                    et de l'autrui n'aies mervoilles. Se tu aimes continence, fui toutes laides choses
                    avant que eles vieingnent. Croi toutes choses qui poent estre sostenues, se ce n'est
                    laidure. Garde [toi de] laides paroles, et tes dis soient plus profitables que cortois.
                    Aime les homes bien parlanz, mes plus aime çaus qui parlent droit.</p>
                    <p xml:id="d002l543" n="4" rend="4">Entre ton affaire dois tu meller un poi de jeuc, si atempreement que il n'en ait abaissement
                    de digneté ne defaute de reverance, car re[prehe]ndable chose est non rire; donc,
                    se tens fait de [ju]er, porte toi selonc ta digneté sagement. Soies tel que nus ne
                    te repingne que tu soies aspres, ne nul ne te despite come vil. En toi ne soit aucune
                    vilanie, mes avenable cortoisie. Tes iauz soient sens legerece et ton ris sens huchier
                    et ta vois sens cri et ta aleure sens remor et ton repos ne soit pas negligence; quant
                    les autres juent devant toi pense aucune honeste chose.</p>
                    <p xml:id="d002l544" n="5" rend="5">Et se tu viaus estre continans tu [h]a[r]ras tote loange, et autretel te semblera
                    a estre loés par les mauvaises genz come estre loés par les mauvaises euvres. Soies
                    liés que tu desplaises as mauvais homes; et quant il pensent et dient mau de toi,
                    lors dois tu estre joians et cuidier que ce soit en pris.</p>
                    <p xml:id="d002l545" n="6" rend="6">La plus grevable chose qui soit en continence est garder toi de toutes paroles que
                    losengiers dient, par cui les coraiges s'esmuevent as granz deliz. Non aquere l'amisté
                    d'aucun home par losenge, ne soies ardis ni orgoilleus, humilie toi et baisse et ne
                    te vanter grevousement. Enseingne volentiers as autres, responde bellement. Se aucuns
                    te reprent par droite achoison, saches que il le fait por ton prou. Les aspres paroles
                    ne douter, mes aies paor des [bones]. Oste de sur toi tes vices et de l'autrui ne
                    enquier trop. Ne soies reprendieres trop aspres, mes enseingne sens reproche, en tel
                    maniere que tozjors ait liesce devant ton chesteement. Quant home erre pardone li
                    legierement.</p>
                    <p xml:id="d002l546" n="7" rend="7">Entent quitement çaus qui parolent et retien fermement ce que il dient. Se aucuns
                    te demande de aucune chose, tu dois respondre isnelement. A celui qui tençone done
                    leuc tost et te part de lui. Se tu es continens, constrain toz mauvais movemenz de
                    ton cors et de ta arme, et ne te chaut que les autres ne [l]e voient, car assez est
                    que tu le voies. Soies movans, mes non pas mol. Soies constans, mes non pas partinaces.
                    Tu cuideras que toz homes soient pareil de toi: se tu ne despises les plus petites
                    par orgoil, tu ne dotes les plus granz par droiture de vie. Ne soies negligens au
                    rendre benefices et ne soies prointes a reçoivre. A toz homes soies tu benignes et
                    a nullui losengiers, a poi famelier, a toz drois. Soies plus fier en jugement que
                    en paroles, et plus en ta vie que en face. Soies pietox vengierres et despis toutes
                    cruautez.</p>
                    <p xml:id="d002l547" n="8" rend="8">Reconte pris des autres, mes de toi non; et n'aies envie de l'autrui. Soies tozjors
                    contraires a çaus qui s'asoutillent d'engigner autres par semblance de simple[ce].
                    Soies lens a ire et isnel a misericorde. En les aversitez soies fermes et saiges.
                    Tu dois celer tes vertus ausi come les autrui vices. Despis vaine gloire, et de ton
                    bien ne soies cruels as autres. Ne aies en despit le petit sens d'aucun home. Parle
                    poi et entent quitement çaus qui parolent. Soie[s] ferme et seur et liés; et aime
                    sapience. [Ce que] tu sés garde sans orgoill, et ce que tu ne sés enquier doucement
                    que il te soit apris.</p>
                    <p xml:id="d002l548" n="9" rend="9">Continence soit constrainte dedenz tes bones, que tu ne soies trop eschars, ne trop
                    despendable. Et ne metre trop ton penser es choses menues et petites, car est moult
                    vergoignouse chose. Donques, en ceste maniere mantien la continence, que tu ne soies
                    donés a la charnel volenté et ne soies prodigues ne enteché de male avarice. Mes ci
                    se taist li contes de atemprance, et torne a la tierce vertu, ce est de force.</p>
                    <lb/>
                </div2>
                <div2 xml:id="d002c080">
                    <head>
                        <title>2.81</title>
                        <abbr>81</abbr>
                    </head>
                    <p xml:id="d002l549" n="">Ci dit de la tierce vertu, ce est de force.</p>
                    <lb/>
                    <p xml:id="d002l550" n="1" rend="1">[F]orce est une vertu qui fait les homes fors contre les assauz d'aversité et done
                    cuer et hardement de faire les granz choses; de cui li contes a dit ça en erriers
                    que ele garde l'ome a senestre come un escu contre les maus qui vienent. Et voirement
                    est ele escu et deffense de l'ome, ce est son auberc et son glaive, car elle fait
                    l'ome defendre soi et offendre a çaus que il doit. De ceste vertu trovons nos es livres
                    des Rois: Tu m'as garni de force a la bataille et mes henemis souzmis a moi. Sains
                    Luques dit: L'ome fort guarde ses maisons, et ses choses sont en pais. Salemon dit:
                    La main dou fort aquiert richesces, et touz pereceus sont en povreté. La main des
                    fors a seingnorie et la main des cohars sert a treu. Saint Matheu dit: Fort home aquiert
                    le regne de Dieu.</p>
                    <p xml:id="d002l551" n="2" rend="2">Et sachés que il a .§{xii}. choses qui conortent en nos ceste vertu. L'une est la
                    droite foi Jhesu Crist; la seconde est l'amonestement des grandes et des ainsnés de
                    nos; la tierce est la mimoire des proudes homes et de lor euvres; la quarte est volenté
                    et us; la quinte est le guerredon; la sesime est paor; la septisme est esperance;
                    la oitisme est compaingnie; la novime est la verité et le droit; la disime est le
                    sens; la onzeme est la foiblece de to[n] henemi; la dozesme est la force meismes.</p>
                    <p xml:id="d002l552" n="3" rend="3">Coardie est en .§{ii[i]}. manieres: une par paor dou mal qui est [a venir]; [l'autre]
                    [por paor dou mal qui est] present; l'autre par le cuer qui [n']est parmanable. Et
                    por cono[istre] totes manieres de foible cuer, est ceste vertu devisee en .§{vi}.
                    parties, ce sont magnificence, fiance, seurté, magnanimité, pacience et constance.
                    De chascune dira li contes ce que lor apartient; mes tout avant dira il ce que Seneques
                    dit de ceste vertu, ce est de force, que il apelle magnanimité, en ceste maniere.</p>
                    <p xml:id="d002l553" n="2.82.1" rend="2.82.1">Magnanimité, qui est apellee fortesce, se ele iert en ton coraige, tu vivras a grant
                    esperance, franc et seur et lié. Grandisme bien est a l'ome non douter, mas estre
                    parmanans a soi meismes et atendre la fin de sa vie seurement. Se tu es magnanimes,
                    tu ne jugeras en aucun tens que onte te soit faite; et de ton henemi diras que il
                    ot cuer de damagier toi, mes ne le fist pas; et lors que le tiens en ton povoir, tu
                    cuideras avoir venjance prise en ce que tu as le povoir de toi revangier; por ce que
                    tres noble maniere de venjance est pardoner quant l'en puet faire sa venjance. Tu
                    ne dois assaillir priveement a aucun home, mes tot en apert; ne faire bataille, se
                    tu ne le dis devant, por ce que traïson et engieng ne afiert se [a feble] et a coart
                    home non. Non metre ton cors en peril contre fol et non douter come paorous, por ce
                    que nulle chose ne fait home paoros se la conscience de vie blasmable non.</p>
                    <p xml:id="d002l554" n="2" rend="2">Ore est bien covenable que li contes die de .§{vi}. parties de force, et premierement
                    de magnanimité. Ceste parole vaut autant a dire come ‘grant coraige’ ou ‘ardement’
                    ou ‘prouesce’; car ele nos fait per nostre gré envair resnablement les granz choses;
                    je di ‘resnablement’ por ce que nus ne doit envair chose contre droit; car qui envairoit
                    frere menor, ce ne seroit pas prouesce, ainz seroit forsennerie.</p>
                    <p xml:id="d002l555" n="3" rend="3">A ceste vertu nos amoneste Vergile, quant il dit: Ordenez vos coraiges a granz euvres
                    de vertu et a grandisme travaill. Oraces dit: Ceste vertu evre le ciel, et assaie
                    a aler par la voie qui li est devee, et despite la menue gent et desdaingne la terre
                    et ne dote peine. Tulles dit: Ja soit ce que vertu fait home coraigeus as aspres choses,
                    toutes fois guarde ele plus au comun profit que au sien propre. Science qui est lontaine
                    de justise doit estre apellee malice, non pas sens; et le coraige qui est apareillé
                    a perils, se il est plus covoiteus de son prou que dou comun, il a nom folie, non
                    pas force; car ceste vertu [oste] coardie ou perece.</p>
                    <p xml:id="d002l556" n="4" rend="4">Lucans dit: Oste toutes demoures, car ele nuist tozjors a çaus qui sont apareilliés.
                    Oraces dit: Comence, car se tu prolongues les euvres de bien faire, tu seras come
                    le vilain qui viaut tant atendre a passer outre l'eve dou flum que ele soit tote corrue,
                    mes ce ele cort et corera tozjorz. Perces [dit]: Quant [tu] di[s]: «Demain sera ce
                    fait», «Demain sera faite une grant chose», tu ne dones autre chose que [.i. jor];
                    les autres jors vienent et lors avons guasté cel demain, li an passent et tozjors
                    remaint un poi outre. Tulles dit: Cil doivent estre tenus a proudes homes et de grant
                    coraige qui botent arrieres le tortfait, non pas qui le fait.</p>
                    <p xml:id="d002l557" n="5" rend="5">Mes por ce que ceste vertu done a l'ome seur cuer et hardement et li fait a avoir
                    grant coraige, entor les [haut]es choses covient que il se guarde mout de trois vices
                    qui tost le feroient trabucher de son hardement et cheir de sa pensee.</p>
                    <p xml:id="d002l558" n="6" rend="6">Le premier vice est avarice, car laide chose seroit que cil qui ne se laisse froissier
                    par paor soit vencus par avarice ou par covoitise, neis que cil qui ne puet estre
                    vencus por travaill se laisse froissier par volenté.</p>
                    <p xml:id="d002l559" n="7" rend="7">Le secont vice est covoitise de digneté; car, par griès travaillz, aquiert home clarté,
                    ce est renommee, et ce que plus est laboreus est de greingnor pris; et a peine iert
                    trové qui de son travaill ne desire gloire autresi come son loier. Senequa dit: Le
                    saige met le fruit de sa vertu en conscience, mes le fol le met en vaine gloire. Tulles
                    dit: Il sont aucuns qui cuident monter as granz dignetez par sa renomee, mes celui
                    qui veraiement est de grant coraige viaut miauz estre prince que sembler le. L'en
                    ne doit pas aquerre les dignetez par gloire, car il en seroit chaciez legierement.
                    Por ce dit Oraces que vertu ne sera [ja] chacie vilainement; ele resplendist de grant
                    honor et ne lieve sa hace par cri dou pueple; il ne sera ja esmeu par un poi de vent.</p>
                    <p xml:id="d002l560" n="8" rend="8">Le tiers vice est fol hardement, ce est a dire quant un home est hardi a faire une
                    folle meslee, car ce n'est pas proesce, ainces est follie. Tulles dit: Qui solement
                    cort as asemblees a combatre de sa main contre ses henemis il est semblables as bestes
                    sauvaiges et ensit lor folle fierté. Neporquant, se necessité le requiert, tu dois
                    bien combatre et ainz soffrir mort que deshonor. Nos [ne] devons pas foïr, car ce
                    seroit mauvastié et coardie. Et por ce dit Lucans: Foïr est une laide mauvestié en
                    quoi ne chiet nus, se par chaitiveté et par faute de cuer non.</p>
                    <p xml:id="d002l561" n="9" rend="9">Et neporquant nos devons bien foïr quant un grant peril sorvient que nos ne porons
                    sostenir; et lors est grant prouesce de bien foïr, selonc ce que Tulles dit: Ne vos
                    abandonés as perils sens raison, car greingnor folie ne puet estre faite. Li maistres
                    dit: Cil qui est en pais et vet querrant la guere est forsenez; mes le saige home
                    se mantient en pais tant come il puet, et quant il est constraint d'avoir guerre,
                    il la fait droitement; autresi come le bon mire qui aide l'ome sain a mantenir sa
                    santé, et se il est malades legierement il le cure par legieres medicines, et a plus
                    grieves maladies mete il plus [dottoses] medicines.</p>
                    <p xml:id="d002l562" n="10" rend="10">A sa maniere doit home user sa force o sens, non mie sens raison; car Oraces dit:
                    Force qui est sens conseil dechiet par sa pe[san]tor; Dieu acroist force a celui qui
                    est atemprez, et si het çaus qui par lor sorcuidance osent envair les granz choses
                    folement.</p>
                    <lb/>
                </div2>
                <div2 xml:id="d002c081">
                    <head>
                        <title>2.83</title>
                        <abbr>83</abbr>
                    </head>
                    <p xml:id="d002l563" n="">Ci parole de fiance.</p>
                    <lb/>
                    <p xml:id="d002l564" n="1" rend="1">Fiance est une vertu qui a demore entor la esperance dou cuer qui il puisse mener
                    a fin ce que il com[ma]n[c]e. Son office est haster soi de parfaire la chose comencé,
                    si com Lucans dit de Jule Cesar, qu'il ne li estoit avis que il eust riens fait tant
                    come il avoit a faire; car nulle chose est si poi avenant a çaus qui sont ja avanciés,
                    que desesparer soi devenir a bone fin.</p>
                    <lb/>
                </div2>
                <div2 xml:id="d002c082">
                    <head>
                        <title>2.84</title>
                        <abbr>84</abbr>
                    </head>
                    <p xml:id="d002l565" n="">Ci parole de seurté contre paor.</p>
                    <lb/>
                    <p xml:id="d002l566" n="1" rend="1">Seurté est non douter les domaiges qui vienent en la fin des choses comencees. [Et]
                    est seurté de .§{ii}. manieres: une qui est par folie, si come est de combatre senz
                    ses armes et dormir aprés le serpent; l'autre est par sens et par vertu, e son ofice
                    est de doner confort contre l'aspresce de fortune, selonc ce que Oraces dit: Cil qui
                    a bien apareillié son pis sera seur en aversités et se doute en prosperité; et Dieu
                    ameine yver et il oste; les choses qui furent ou sont males ne le seront pas tozjors
                    enfin, mes une bone hore vendra de quoi l'ome n'avoit esperance.</p>
                    <p xml:id="d002l567" n="2" rend="2">Contre ceste vertu se combat Paor en ceste maniere. Paor dit a l'ome: «Tu moras».
                    Et Seurtez respont: «Ce est humane nature, non pas peine: je entrai au monde per ceste
                    covenance, que je m'en istroie; la loi comande que l'en rende ce que l'enprunte.</p>
                    <p xml:id="d002l568" n="3" rend="3">Et vie d'ome est un pelerinage; quant tu auras moult alé il te covendra revenir».
                    Paor dit: «Tu moras». Seurté respont: «Je cuidoie que tu deises novelles choses, mes
                    par morir vif je, et a ce m'amaine humane nature chascun jor, car, des que je nasqui,
                    me mist ele cest terme. Je n'en ai de quoi me corrouce, mes je di, par mon soirement,
                    que fole chose est [criembre] que l'en ne puet eschiver. Lucans dit: Mors est la derreane
                    poine, si ne le doit hom criembre.</p>
                    <p xml:id="d002l569" n="4" rend="4">Oraces dit: Mors est l[e] derrene terme de toutes choses. Senequa dit: Qui prolongue
                    la mort n'en eschape». Paor dit: «Tu moras». Seurté respont: «Je ne serai le premier
                    ne le derrien; et homes sont devant moi et home me siveront, ce est la fin de l'umain
                    lignage.</p>
                    <p xml:id="d002l570" n="5" rend="5">Nul sage doit estre dolant de mort qui est la fin des maus. Je ne sai que je soie
                    autre chose que uns animaus raisonable qui doit morir. Nule chose est grief qui n'avient
                    que une fois. Par ceste condicion sont toutes choses [engendrees; que totes choses]
                    qui ont comencement auront fin. Il n'est pas estrange chose de morir, et je sai bien
                    que je doi morir. A ce ne puis je contredire. Dieu fist trop bien que nus ne m'en
                    puet menacer, car mort ygalist le seingnor au serf et coronés au fosseor. Elle enporte
                    en une maniere cels qui sont mout divers.»</p>
                    <p xml:id="d002l571" n="6" rend="6">Paor dit: «Tu seras decollé». Seurté respont: «Il n'i a force se je more tost ou pichot».
                    Paor dit: «Tu auras maintes fievres». Seurtés respont: «Moi, que poise combien que
                    je aie de plaies? de l'une me covient morir». Paor dit: «Tu moras en estrange païs».
                    Seurté respont: «Nulle chose n'est pas estrange a home mort, et la mort n'est pas
                    plus grief hors de maison que enz». Paor dit: «Tu moras juenes». Seurté respont: «Autresi
                    vient la mort au juene come au viel. Ele ne fait nulle differance, mes tant di je
                    bien, que il fait meillor morir lors que il te delite de vivre, et tres bon morir
                    est ainces que tu desirres la mort. Par aventure la mort m'a osté d'aucun mal: au
                    meins me [eschapera] de veillesce qui est moult grief.</p>
                    <p xml:id="d002l572" n="7" rend="7">Selonc ce que Juvenaus dit: Ceste peine est donee a çaus qui longuement vivent, que
                    lor pestilence se renovelle touzjors; il enveillissent en peine et en pardurable dolor
                    et porrissent en orde vesteure. Por ce dit Senequa que il fait bon morir tant come
                    il li plaist a vivre. Lucans dit: Se le derrener jor ne venoit avec la fin des bien
                    et il n'estoit tristece par isnele mort, l'ome auroit tristece de sa premiere fortune,
                    et si se metroit en aventure de desperament, se il n'atendoit la mort.</p>
                    <p xml:id="d002l573" n="8" rend="8">Por ce ne me chaut se [j]e muer juenes, car il n'est nul si pesant mal come veillesce.
                    Juvenaus dit: Hastive mort ne aigre definement ne doit pas estre redoutee, mes veillesce
                    doit estre plus cremue que mort. Seneques dit: Il ne puet chaloir quanz anz que je
                    aie, mes quant je n'ai pris, car se ne puis plus vivre, ce est ma veillesce. Quiconques
                    vient a son derrenier jor il muer vielz».</p>
                    <p xml:id="d002l574" n="9" rend="9">Paor dit: «Tu [ne] seras pas ensevelis». Seurté respont: «Petit damaige est ce dou
                    sepulcre. Lucans dit: Il n'i a force se la charoingne porrist ou se ele est arse,
                    car nature prent tot a gré; a cui le[s] cors d[oiv]ent s[a] fin. Mort n'a que faire
                    de fortune. La terre, qui tot engendre, tout reçoit; et qui n'est covers [de la terre,
                    il est covert] dou ciel: des le cors ne sent riens, ne li chaut se il n'est enfoïs,
                    et se il sentoit totes sepultures le ferroient torment; car sepulture ne fu pas trovee
                    as eus des mors, mes des vis, por ce que la charoingne porrie fust ostee de la veue
                    des homes: por ce sont mis les uns en terre, les autres en feuc, et ce n'est fors
                    que por garder les iauz des vivanz».</p>
                    <p xml:id="d002l575" n="10" rend="10">Paor dit: «Tu seras malades». Seurté respont: «Or voi je bien que la vertu des homes
                    ne se mo[n]t[re] en mer ou en bataille solement, mes ele se mostre en un petit lit.
                    Ou je laisserai la fevre ou ele moi; la bataille est entre moi et la maladie: ou ele
                    sera vencue ou ele veinquira». Paor dit: «Les genz dient mal de vos». Seurtez respont:
                    «Je me trobleroie, se les saiges homes disoient mal de moi, mes desplaire as mauvais
                    est los et pris, car cele sentence n'a point de auctorité en qui il blasme qui doit
                    estre blasmés. Il ne me blasment par loial jugement, mes par lor mauvestié, et dient
                    mal de moi por ce que il ne sevent bien dire; il dient ce que suelent, non pas ce
                    que je deserve: car il sont chiens qui ont si apris abaier que il ne le font pas par
                    verité, mes par costume. Juvenaus dit: L'ome saige ne dote les le[den]ges au fol».</p>
                    <p xml:id="d002l576" n="11" rend="11">Paor dit: «Tu seras chaciez en exil». Seurtez respont: «Le païs ne m'est contredit,
                    mes le leuc; car tout ce qui est desouz le ciel est mon païs: la troverai villes,
                    la troverai la mer, la troverai les pors. Toutes terres sont païs au proudome autresi
                    come la mer au poisson. Ou que je aille, sera[i] je a la moie terre, que terre nulle
                    ne est exil, mes estrange païs; [ou que je demore, bien serai je en mon païs], car
                    bien estre apartient a l'ome non pas au leuc».</p>
                    <p xml:id="d002l577" n="12" rend="12">Paor dit: «Dolor te vient». Seurté respont: «Se ele est petite, sofrons la, car ci
                    a petite soffrance; se elle est granz, soffrons la, car ce sera grant gloire. Et se
                    aucuns disoit que dolor est dure chose, Seurté li dira que cil home est trop mol».
                    Paor dit: «Il est poi de gent qui puissent soffrir dolor». [Seurtez respont: «Soions
                    de cels po». Paors dit: «Nature nos fist sanz force»]. Seurté respont: «Ne blasmes
                    la nature, qui nos engendra fors». Paor dit: «Fui dolor». Seurté respont: «Por quoi?
                    il te sivra ou que tu soies!». Paor dit: «Tu seras povre». Seurté respont: «Le vice
                    n'est pas en la povreté, mes ou povre: il est povre por ce que il le cuide estre».
                    Paor dit: «Je ne sui puissant». Seurté respont: «Aies joie, tu le seras». Paor dit:
                    «Cil a granz deniers». Seurté respont: «Il n'est pas home ne seingnor, ainz est une
                    huche. Nus ne doit avoir envie de borse pleine». Paor dit: «Cil est molt riche home».
                    Seurté respont: «Se il est aver il n'a riens, se il guasteor il ne l'aura longuement».
                    Paor dit: «Moult de genz [vont aprés luy»; Seurté respont: «Les moches] vont aprés
                    le miel et le loup la charoingne et les formies forment: il sivent la proie non pas
                    l'ome». Paor dit: «Je ai perdu mes deniers». Seurtez respont: «Per aventure il eussent
                    perdu toi, car il ont mainz homes menés a peril, mes de ceste p[e]rte t'est bien avenu,
                    se tu as avarice perdu avec. Et saches que, avant que tu euses ces deniers, autres
                    les avoit perdus».</p>
                    <p xml:id="d002l578" n="13" rend="13">Paor dit: «Je ai perdu les iauz». Seurté respont: «C'est por ton bien, car la voie
                    t'est close a moult de covoitise; maintes choses seront que deuses oster tes iauz,
                    por ce que tu ne le veisses. Tu sés bien que avuegletés est une partie de innocence,
                    car les iauz mostrent a un l'avol[tir]e et as autres [...] covoitier maisons et citez».
                    Paor dit: «Je ai perdu mes fis». Seurté respont: «Fol est qui plore la mort as mortels.
                    Mors sont por ce que morir doivent. Dieu ne les a pas tolus, mes receus».</p>
                    <p xml:id="d002l579" n="14" rend="14">En ceste maniere Paor, qui onques ne dona bon consoil, se combat contre Seurté; mes
                    l'ome seur ne la redoute pas, selonc ce que dit Oraces: La malice des citiens qui
                    donent exemple de mau faire ne vult de felon tyrant n'esmuet pas proudome qui est
                    de ferme proposement et de fort coraige. Lucans dit: Paor de mal a venir a mis mainz
                    homes en grant peril, mes cil est tres fort qui puet soffrir les doteuses choses,
                    car il apartient a fort coraige et ferme que il ne soit troblé en aversité et que
                    il ne soit abatu de son estat avant que le tumulte vieingne; ainz use dou present
                    consoil et ne se desparte pas de raison. Senequa dit: Il est plus de choses qui nos
                    espoentent que de ceaus qui nos grievent; et nos sumes plus sovent en paor par penser
                    que par euvres; et por ce ne soies chetis devant le tens, car ce que tu criens n'avenra
                    par aventure jamas.</p>
                    <p xml:id="d002l580" n="15" rend="15">Contre la paor de morir nos aseurent .§{vi}. choses. Une est la mort dou cors, qui
                    est enemi de vertus; la seconde est que ele met fin au peril dou siecle; la tierce
                    est la necesité de morir; la quarte est que nos veons morir les autres; la quinte
                    est que Dieu morut; la sesime est la perpetuel vie qui vient aprés. Mes ci se taist
                    li contes parler de paor et de seurté, de quoi il a longuement parlé et mostré maintes
                    bones raisons qui sont a avoir en memoire, et si tornera a l'autre partie de force,
                    ce est magnificence.</p>
                    <lb/>
                </div2>
                <div2 xml:id="d002c083">
                    <head>
                        <title>2.85</title>
                        <abbr>85</abbr>
                    </head>
                    <p xml:id="d002l581" n="">Ci dit de magnificence au tens de la pais.</p>
                    <lb/>
                    <p xml:id="d002l582" n="1" rend="1">Magnificence vaut tant a dire come ‘grandor’, et ce est une vertu qui nos fait acomplir
                    les grief choses et nobles de grant afaire. Et son office est en .§{ii}. manieres:
                    l'une est en tens de pais, l'autre est en tens de guerre. En choses de [pais] doivent
                    tenir les seingnors les .§{iii}. comandemenz Platon:</p>
                    <p xml:id="d002l583" n="2" rend="2">L'un est que il gardent le profit as citiens, que il reportent a ce que il font, et
                    ne entendent pas a lor propre prou; et que il s'estudent que il ait planté et habondance
                    des choses qui beseingnent a la vie des genz; l'autre comandement est que il soient
                    curios de tot le cors de la cité, et que il gardent la chose comune et les possessions
                    et les rentes dou comun au beseing de toz, non pas d'aucun home privé;</p>
                    <p xml:id="d002l584" n="3" rend="3">le tiers comandement est que il tieingne justise entre ses subiés et qu'il rende a
                    chascun ce qui est sien; et que il garde les unes parties en tel maniere que il n'en
                    abandone les autres, car cil qui aident as uns contre les autres amoinent en la cité
                    perileusse discorde. Aprés doivent les seingnors et les governeors d'une cité guarder
                    que contens ne soit entr'aus, car Platons dit que cil [qui] conten[den]t qui miauz
                    amenistre la cité font autresi come se les mareniers estrivoient entr'aus le quel
                    governe miauz la nef, et ce est mortel peril.</p>
                    <lb/>
                </div2>
                <div2 xml:id="d002c084">
                    <head>
                        <title>2.86</title>
                        <abbr>86</abbr>
                    </head>
                    <p xml:id="d002l585" n="">Ci dit de la guerre.</p>
                    <lb/>
                    <p xml:id="d002l586" n="1" rend="1">Au tens de la guerre, quant il lor covient bataille faire, il doivent tot premierement
                    comencier la guerre a cele entencion, que, aprés la bataille, il puissent vivre en
                    pais, sens [tort] faire.</p>
                    <p xml:id="d002l587" n="2" rend="2">Aprés, doivent il guarder que, avant que il envaïssent l'estrif, il soient apareilliez
                    diligemment de totes choses qui beseingnent a soi defendre et assaillir ses henemis.
                    Senequa dit: Longue apareillement de bataille fait [tosteinne] victoire; et cest apareillement
                    est en bataillier et en forteresces, par despens et par armes. Terences dit: Le saige
                    home doit esprover totes choses avant que il se combate, car miauz v[au]t porveoir
                    que recevoir le damaige et puis vengier.</p>
                    <p xml:id="d002l588" n="3" rend="3">Tulles dit: Le tiers office est que tu ne te desperes trop par coardie, ne ne te fie
                    trop par covoitise d'avoir, que ele meine l'ome en peril, selonc ce que dit Oraces:
                    L'or fait home aler parmi ses henemis et estre plus fier que feu ne foudre; les dons
                    enlaschent les fellons princes.</p>
                    <p xml:id="d002l589" n="4" rend="4">La quarte chose est que en bataille doit l'en plus eschiver laide coardie que la mort,
                    et entendre plus a bonté que a autre profit ne que a [es]chaper, car miauz vaut a
                    morir que laidement vivre; nonporquant l'en ne doit laissier sa salut por cri, ce
                    est por oster le blasme que l'on te por[te a tort] ou por aquerre grant renommee.</p>
                    <p xml:id="d002l590" n="5" rend="5">Le quint office est travaillier sovent son cors as choses qui sont a faire. Lucans
                    dit: L'ome oiseus mue sovent diverses pensees. Ovides dit: L'eve qui sovent ne se
                    mue devient porrie; autresi devient home cheitif por estre oiseus.</p>
                    <p xml:id="d002l591" n="6" rend="6">Le sesime office est que, puis que l'en vient a combatre, il doit metre grant vistece,
                    et amonester chevaliers et bacheliers a bien faire, et loer les de lor prouesces et
                    de lor ancessors, et dire tant que il les face enhardir, et oster coardie.</p>
                    <p xml:id="d002l592" n="7" rend="7">Le septiesme office est aler au premier assaut et [se]corre et aidier çaus qui sont
                    afoibloiés, et sostenir ceaus qui chancelent ou qui fuient.</p>
                    <p xml:id="d002l593" n="8" rend="8">Li huitisme office est que, quant il a victoire, il doit esparnier et garder çaus
                    qui ne furent cruels henemis.</p>
                    <p xml:id="d002l594" n="9" rend="9">Le novisme office est que, se l'en fait pais ou trives ou autre aliance a ses henemis,
                    il le guarde et mantieingne, et non croie çaus qui dient que l'en doit porchacier
                    de veincre ses henemis ou par force ou par tricherie.</p>
                    <p xml:id="d002l595" n="10" rend="10">Ce nos mostre un aut citien de Rome qui fu pris en Cartaige, lors que les Romains
                    i furent a ost. Car çaus de Cartaige l'envoierent en Rome por faire eschangier les
                    cheitis, et li firent jurer que il revendroit; et quant il fu a Rome il ne loa pas
                    que les chaitis fussent rendus: et quant ses amis le vostrent retenir, il vost miaus
                    revenir a son torment que mentir sa foi que il avoit donee as henemis.</p>
                    <p xml:id="d002l596" n="11" rend="11">Mes Alixandre le Grant dit qu'il n'i a point de differance coment que l'en ait victoire,
                    ou par force ou par barat, car fer ne doit avoir pitié, et cil est henemis de soi
                    meismes qui prolongue la voie a ses henemis.</p>
                    <lb/>
                </div2>
                <div2 xml:id="d002c085">
                    <head>
                        <title>2.87</title>
                        <abbr>87</abbr>
                    </head>
                    <p xml:id="d002l597" n="">Ci devise li conte[ns] entre la guerre et la pais.</p>
                    <lb/>
                    <p xml:id="d002l598" n="1" rend="1">Or [a] devisé li contes de .§{ii}. manieres de grandor, en guerre et en pais. Mes,
                    por amenuissier la [creance] de çaus qui dient que l'afaire de guerre est plus grant
                    que cil de la cité, dit le maistre que pais et le affaire de la cité est mantenue
                    par sens et par consoil de corages, mes li plusors ont quise bataille par aucune covoitise:
                    mes a la verité dire poi vallent les armes dehors, se le sens n'est dedenz. Por ce
                    dit Salustes: Toz les homes qui estudent davancier les autres animaus doivent garder
                    que il ne meinent lor vies en maniere de bestes, qui naturelment sont obeissanz au
                    ventre, mes tote nostre force est ou cors et ou coraige, car le coraige comande, le
                    cors doit servir.</p>
                    <p xml:id="d002l599" n="2" rend="2">Il est plus droit que l'en quiere gloire par engin que par force. Tulles dit: Totes
                    choses honestes que nos querons par haut coraige est aquise par vertu de cuer, non
                    pas par force de cors. Nonporquant, l'en doit amener son cors si que il puisse obeir
                    au consoil de raison.</p>
                    <lb/>
                </div2>
                <div2 xml:id="d002c086">
                    <head>
                        <title>2.88</title>
                        <abbr>88</abbr>
                    </head>
                    <p xml:id="d002l600" n="">Ci parole de costance.</p>
                    <lb/>
                    <p xml:id="d002l601" n="1" rend="1">Costance est une estable fermetez de corraige qui se tient en son proposement. Son
                    office est a retenir fermeté en l'une fortune et en l'autre, si que l'en ne s'enhauce
                    trop en prosperité et ne soit trop troblés en adversité, mes tieingne le mi, car noble
                    chose est avoir en chascune aventure une front et une meismes volt. Senequa dit: La
                    porvoiance dou coraige est que il soit bien ordenés quant l'en se puet estre, et mantenir
                    soi en un estat. Oraces dit: Garde, en granz choses, ton cuer soit tozjors igual;
                    aies atemp[re]e liesce quant plus de bien te vient que tu n'as acostumé, car le saige
                    et l'ardis apert a la destrece. Et aillors dit Oraces: L'ome fort et ferme retrait
                    a bon vent sa voile, quant ele est trop enflee.</p>
                    <p xml:id="d002l602" n="2" rend="2">La loi de fermeté est tels que nos ne [soions] pas fichés en maus, ne muables en biens.
                    Es maus meismes a fermeté, mes lors n'est ele pas vertu; selonc ce que dit Oraces:
                    Une partie d'omes s'esjoinssent des vices, et por ce s'aferment en mau faire; une
                    autre partie en vait flotant, car une fois fait bien et autre mal. Juvenaus dit: La
                    nature des mauvais est tozjors vaire et muable; quant il mesfont, encores ont il fermeté
                    tant que il comencent a conoistre bien et mal; et quant il ont fait les crimes, nature
                    se fiche es mors damnés et ne s'en set remuer. Qui est cil qui met fin en pecher,
                    puis que la rouge color s'en est alee une fois de son front? Quel ome vois tu qui
                    se tieingne a un sol peché, puis que sa face endurcist et ne redoute vergoingne?</p>
                    <p xml:id="d002l603" n="3" rend="3">A ceste vertu est contraire un vices qui a non muableté, c'est a dire dou coraige
                    qui n'a nulle fermeté, ainz est sovent esmeus en diverses pensees. Et sont aucuns
                    si pleins de ce vice que les autres cuident que lor fermetez soit tozjors muable;
                    et aucuns sont si poi estables que, mantenant que il lor vient un poi de mal, despissent
                    toz delis, par dolor afoiblissent et despissent gloire et sont frossiés par male renommee.
                    Et de ce dit un saiges: Quant je sui malades, je aime Dieu et Sainte Yglise, mes quant
                    je sui garis cele amor est oblie.</p>
                    <p xml:id="d002l604" n="4" rend="4">Por ce dit Oraces: Ma sentence se combat o moi, car ele refuse ce que ele avoit quis
                    et requiert ce que ele avoit refusé: or fait edifice or le despice, or mue les choses
                    quarrees et les fait raondes. Quant je fui a Rome, je aime Tibur et quant je sui a
                    Tybur je aime Rome; le coraige est colpable qu[i] nulle fois ne fuit sa volenté. Cil
                    qui vont outre la mer muent air, non pas le coraige. Par quel lien tendra[i] je Protoun,
                    qui toutes fois change son volt?</p>
                    <p xml:id="d002l605" n="5" rend="5">Le maistre dit: De cestui vice avient que nus hom ne se tient apaiés de sa fortune
                    ne de son estat. Oraces dit: Mes chascuns desirre choses diverses, car le buef desire
                    frein et sele, et le cheval desirre arer; je jugerai que chascuns se tieingne a celui
                    mestier a qu'il est livrés.</p>
                    <p xml:id="d002l606" n="6" rend="6">A ceste vertu apartient .§{v}. choses: l'une est la parmanableté de l'entendement,
                    qui se soloit remuer en diverses pensees; la seconde est un meismes corraiges, as
                    biens et as maus; la tierce est fermeté entor les choses desirrees; la quarte est
                    endurer contre les [tempta]cions; la quinte est parmanance en euvres.</p>
                    <lb/>
                </div2>
                <div2 xml:id="d002c087">
                    <head>
                        <title>2.89</title>
                        <abbr>89</abbr>
                    </head>
                    <p xml:id="d002l607" n="">Ci parole de pacience.</p>
                    <lb/>
                    <p xml:id="d002l608" n="1" rend="1">Pacience est une vertu par cui nostre coraige nos fait soffrir les assauz des aversitez
                    et les torsfais. Son office mostre Lucans, quant il dit: Pacience s'esjoist es dures
                    choses. La plus granz liesce que ele puisse avoir est quant ele puet ovrer sa vertu.
                    Li maistre dit: Ceste vertu est remede de torfait.</p>
                    <p xml:id="d002l609" n="2" rend="2">Oraces dit: Touz les maus qui sont a venir devienent plus legier par pacience. Boeces
                    dit: Par non soffrir, te sera la venture plus aspre, que tu ne pues muer. Terrences
                    dit: Soufrons a bon corraige ce que fortune nos aporte, car folie est de regiber contre
                    aguillon. Senequa dit: Le malade qui n'est obeissant fait enasprir son mire, car nulle
                    chose n'est si legiere qui ne te soit grief, se tu la fais a en[u]i[z].</p>
                    <p xml:id="d002l610" n="3" rend="3">Et por ce que ceste vertu est contre passion[s], covient il savoir que les unes sont
                    par volenté et les autres non; et toutes soffrances que l'en fait de par son gré sont
                    loables et sont dignes de merite; mes les unes et les autres sont dedenz [ou dehors].
                    Celes qui sont dedenz [sont] por bien ou mau qui vient dehors, si come est ore liesce,
                    esperance, paor, dolor. Et celes qui sont dehors [sont] les ennuis et les torsfais
                    que les autres font ou dient. Mes en totes manieres de tribulacions dois tu consirer
                    la passion Jhesu Crist et la maleurté Job, qui la soit si bien soffrir.</p>
                    <p xml:id="d002l611" n="4" rend="4">Aprés, dois tu guarder le travaill que les mauvais soffrent por acomplir ses mauvestiés.
                    Aprés consirre se tu avoies devant deservi celui mau ou greingnor, et consire la maniere
                    dou mau qui vient et celui qui le te fait, car en chascune de ces choses puees tu
                    prendre conort a bien soffrir toute tribulacion dou siecle.</p>
                    <lb/>
                </div2>
                <div2 xml:id="d002c088">
                    <head>
                        <title>2.90</title>
                        <abbr>90</abbr>
                    </head>
                    <p xml:id="d002l612" n="">Ci parole de force.</p>
                    <lb/>
                    <p xml:id="d002l613" n="1" rend="1">En ceste vertu, ce est en force et en toutes ses parties, de cui vos oiez ce que li
                    contes en a dit, se doit l'en amesurer et garder soi de trop et de poi, selonc ce
                    que dit Senequa: Se magnanimitez ist de sa mesure, ele fait home menaceor et enflé
                    et troblés, sens repos, et corrant a dire granz paroles sens nulle honesté; et par
                    petites choses lieve et engrosse ses sorcils et [comuet] autrui et chace et fiert.
                    Et ja soit il si hardis et si fiers, certes il aura cheitive fin entor les granz choses
                    et laisera de soi perillouse remembrance. Donques la mesure [de] magnanimité est que
                    l'en ne soit trop [hardis ne trop] paorous.</p>
                    <p xml:id="d002l614" n="2" rend="2">Mes ci se taist li contes a parler de force et de ses manieres, et tornera a la quarte
                    vertu, ce est justise.</p>
                    <lb/>
                </div2>
                <div2 xml:id="d002c089">
                    <head>
                        <title>2.91</title>
                        <abbr>91</abbr>
                    </head>
                    <p xml:id="d002l615" n="">Ci parole de la quarte vertu, c'est justise.</p>
                    <lb/>
                    <p xml:id="d002l616" n="1" rend="1">Justise vient aprés toutes les vertus; et certes justise ne porroit riens faire, se
                    les autres vertus ne le [aid]oient. Car au comencement dou siecle, quant il n'avoit
                    en terre ne roi ne empereres ne justise n'estoit coneue, les genz qui lors [estoient]
                    vivoient en guise de bestes, les uns en une repostaille et les autres en une autre,
                    sens loi et sans communité; les homes guardassent volentiers la franchise que nature
                    lor avoit doné, et ne eussent mis lor col au joug de seingnorie, se ne fust ce que
                    les males euvres moulteplierent perileusement et les maufaitors ne estoient chastiés.
                    Lors furent aucuns proudes homes qui par lor sens assemblerent et ordenerent les genz
                    a habiter ensemble et a garder humane compaingnee; et establirent justise et droiture.
                    Donc pert il certainement que justise est cele vertu qui garde humane compaingnie
                    et communeté de vie. Car en ce que les homes habitent ensemble, et l'un a tere gaaingnable
                    ou autres possessions de quoi il a beseing, un autre por ce en fust comeus par envie
                    et par discorde, se justise ne fust.</p>
                    <p xml:id="d002l617" n="2" rend="2">Ceste vertu sormonte les aspres choses, car, en ce que l'un est chevalier et l'autre
                    mercheant, les autres laboreors, et les porchas de l'un empire le gaaing de l'autre,
                    les guerres et les haines naistroient, et seroient a la destruction des homes, se
                    justise ne fust qui garde et deffent la comunauté des vies - de cui la force est si
                    grant que cil qui se paissent de fellonie et de meffait ne puent pas vivre sans aucune
                    partie de justise; car les lairons qui emblent ensemble veulent que justise soit entr'aus
                    gardee, et, se lor maistre ne depart igualment la proie, ou ses compaingnons l'occiront
                    ou il le lairont.</p>
                    <p xml:id="d002l618" n="3" rend="3">Tulles dit: Nul ne puet estre justes qui crient mort ou dolor ou exil ou poverté,
                    ou qui met contre loiauté les choses qui sont contraires a ceste vertu, ce est a dire
                    qui est si liés d'avoir vie ou santé ou richesce ou autre chose que il en fait contre
                    loiauté il ne puet estre justes. Touz establisemenz de vie sont fait por aidier as
                    homes par force de justise; premierement que home [ait] a cui il puisse dire ses privees
                    paroles; et a ces qui vendent et achatent, et prenent et baillent a loages, et qui
                    s'entremetent de mercheandise e[s]t justise neccessaire.</p>
                    <p xml:id="d002l619" n="4" rend="4">De cui dit Senequa en ceste maniere: Justise est jointe a nature et trovee p[o]r le
                    bien et p[o]r le mantenement de maintes genz; et non est ordenement d'omes, ainces
                    est loi [de Dieu] et liain de humane compaingnie; et, en cestui, ne covient a home
                    penser que covenable soit, car ele le demostre et enseingne.</p>
                    <p xml:id="d002l620" n="5" rend="5">Se tu viauz ensivre justise, premierement aime et crieme Dieu Nostre Seingnor, si
                    que tu soies aimé de lui; [et lui pues tu amer en tel maniere que tu faces bien a
                    chacun et a nelui mal]; et lors t'apelleront les genz juste et te sivront et feront
                    reverance et te ameront.</p>
                    <p xml:id="d002l621" n="6" rend="6">Se tu viauz estre justes, n'est mie assez de non damagier les autres, mes il te covient
                    contrarier a çaus qui damagier le veullent, por ce que non damagier n'est pas justise.
                    Non prendre a force les autr[ui] choses, et rende celes que tu as prises, et chastie
                    t[es] homes qui les prenent. Nule descorde qui soit devant toi n'entrep[r]e[n] par
                    doubles paroles, mes garde la qualité dou coraige. Une chose soit ton affermer et
                    ton jurer, car, ja ne soit le nom Dieu apellé, totes fois i est il tesmoingnes, et
                    por ce ne trespasser la verité, a ce que tu ne trespasses la loi de justise.</p>
                    <p xml:id="d002l622" n="7" rend="7">Et, se aucune fois te covient mençonge dire, tu la diras, non mie por fauseté, mes
                    por la verité deffendre. Se il te covient la [...] raembre par mençonge, tu ne dois
                    mentir, mes escuser que, la ou est honeste achoison, l'ome juste ne descovre pas les
                    choses secrees, mes il taist ce qui fait a taire et dit ce qui fait a dire. L'ome
                    juste est ensi apareillié [et] pres [a] ensivre tranquilité, mes quant les autres
                    sont vaincus par mauvaises choses il le[s] vainc. Donques, se tu [ce] fasoies, [tu
                    atendroies ta fin liés] et sans paor; et joians porras tu veoir les choses tristes,
                    et quites seras en oïr les choses de remor, et seur resgarderas les estremités.</p>
                    <p xml:id="d002l623" n="8" rend="8">Et por ce que justise est le complement des autres vertus, apellent les plusors toz
                    biens et toutes vertus ensemble par cest non, ce est justise apelee; mes le maistre
                    apelle justise solement ce, le vertu qui rent a chascun son droit. A cui euvre, nos
                    semont nature en .§{iii}. manieres: une, que Dieu fist l'ome tout droit por senefier
                    les drois de justise; la seconde, que par poi, ce qui apartient a justise, est escrit
                    en nos corraiges come par nature; la tierce, est que touz autres animaus gardent justise
                    et amor et pitié entre eaus, de sa maniere.</p>
                    <p xml:id="d002l624" n="9" rend="9">Autresi i semont nos li enseingnement dou saige Salemon: Aimez justise, vos qui jugiez
                    la terre. Salemon dit: Combat toi par justise jusques a la mort. Salemon dit: Devant
                    la sentence apareille la justice. Saint Matheu dit: Bieneurés sont çaus qui sueffrent
                    parsecucion por la justise. David dit: Dieu sera les boches des lions, por ce que
                    je avoie justise. Salemon dit: Justise enhauce les beseingnanz. Salemon dit: Tresor
                    ne malice profitent nient, mes justise [guarentira] de mort. David dit: Ma justise
                    me amena devant toi. Salemon dit: Justise est perpetuel et sens mort. Senequa dit:
                    En justise est la tres grant resplendisor de vertus.</p>
                    <p xml:id="d002l625" n="10" rend="10">A justise apartient .§{ii}. choses: volenté de profit a trestouz, et de non enuier
                    a nullui; car ces sont les comandemenz de la loi naturels. Saint Mathé dit: Faites
                    as homes ce que vos volez que facent a vos. Le maistre dit: Justise doit sivre le
                    sens.</p>
                    <p xml:id="d002l626" n="11" rend="11">Mais .§{ii}. volentez empeechent l'office de just[is]e, ce sont paor et covoitise;
                    et .§{ii}. fortunes, ce sont prosperité et aversité. Ce est a dire, se il sera aucun
                    qui par son sens soit digne que tu li faces aucun bien, et les autres te dient que
                    se tu les fais tu en auras la haine d'aucun puissant home, ve ci que paor te fera
                    cesser de l'office de justise. D'autre part, soit aucuns vers que tu doies estre larges,
                    et je viaus guarder mon avoir: veez ci que covoitise vet contre justise. Por quoi
                    il covient que justise soit apoie de .§{ii}. piliers, ce est de force contre paor
                    et contre aversité et de atemprance contre covoitise et prosperité.</p>
                    <p xml:id="d002l627" n="12" rend="12">En fortune apert il, car [co]ntre prosperité doit l'en metre atemprance et contre
                    aversité doit l'en metre force, car autrement la prosperité esleveroit trop home et
                    l'aversité l'abaiseroit trop, si come li contes a dit ça en errieres. Por ce, puet
                    entendre chascun que atemprance et force metent l'ome ou siege de justise et le tienent
                    si fermement qu'il ne orgoillist par prosperité ne crient par adversité.</p>
                    <p xml:id="d002l628" n="13" rend="13">La loi de Rome dit que justise est ferme et perpetuel volenté en doner a chascun son
                    droit. Et por ce, povons nos entendre que totes vertus et totes heuvres qui rendent
                    ce qu'eles doivent sont [sos] justise et sont [desous] ses parties. Mes il i'a choses
                    que nos devons a toz homes, ce est amor, foi et verité, et choses sont que nos devons
                    pas a toz homes, mes [a] aucuns, si come li maistres devisera en son conte diligemment.
                    Mes, tot avant, dit il que justise est devisee principaument en .§{ii}. parties, ce
                    sont redeor et liberalité.</p>
                    <lb/>
                </div2>
                <div2 xml:id="d002c090">
                    <head>
                        <title>2.92</title>
                        <abbr>92</abbr>
                    </head>
                    <p xml:id="d002l629" n="">Ci parole de redeor, qui est la premiere vertu de justise.</p>
                    <lb/>
                    <p xml:id="d002l630" n="1" rend="1">Redeor est une vertu qui restraint le tortfait par digne torment; et a .§{iii}. offices,
                    dont le premier est que nus ne nuisse as autres se il n'a receu avant le tortfait,
                    le secont est que [l']en use les comunes [choses si comme communes], les propres si
                    come propres. Et ja soit ce que nulle chose soit propre par nature, mes comune, toutes
                    fois ce que chascun en a est sien propre et, se aucun en demande plus, il brisera
                    la droiture de humane compaingnie; et de ce vient toute discorde, que tu t'eforce
                    de torner mes choses en ta proprieté. Seneques dit: Mes les homes vesquissent moult
                    en pes, se ces .§{ii}. paroles ‘mien’ et ‘tien’ fussent ostees dou mi.</p>
                    <p xml:id="d002l631" n="2" rend="2">Tulles dit: Li tiers offices de redeor est oster les mauvais de la comune as homes;
                    car, autresi come l'en coperoit aucuns membres, se il començoient a estre sens sanc
                    et sens vie, que il ne nuississent as autres, doit l'en departir la felonie et la
                    cruauté as mauvais de la compaingnie des genz, car il sont homes non pas par euvres,
                    mes par non. Quel differance a il, donc, se aucun se mue en fiere sauvaige, ou se
                    il [a] semblance d'ome et cruauté de beste?</p>
                    <p xml:id="d002l632" n="3" rend="3">Les plaies qui ne sentent guarison por nulle mecine doivent estre taillies de fer:
                    donc ne doit home pas pardoner a tuer home. Senequa dit: Li juge est dampné quant
                    le maufaitor est asolt. Tulles dit: Le juge se doit garder de ire quant il juge, car
                    avec ire ne porroit il garder la moieneté, qui est entre poi et trop. Caton dit: Ire
                    empeeche le coraige, si que il n'a povoir de la verité conoistre. Oraces dit: Quant
                    home n'est sire de sa ire, il est raisons que ce que il fait soit par non fait.</p>
                    <lb/>
                </div2>
                <div2 xml:id="d002c091">
                    <head>
                        <title>2.93</title>
                        <abbr>93</abbr>
                    </head>
                    <p xml:id="d002l633" n="">Ci parole de juges.</p>
                    <lb/>
                    <p xml:id="d002l634" n="1" rend="1">Juges doit tozjors sivre la verité; mes les avocas sivent aucune fois ce que semble
                    verité, et le veulent defendre, ja ne soit il verité. Salustes dit: Toz çaus qui jugent
                    des choses douteuses, ce est a dire toz çaus qui sont por faire justise, doivent estre
                    voides de haine et d'amisté, de ire et de misericorde, car le coraige a cui ces choses
                    nuissent a peines puet veoir point de verité.</p>
                    <p xml:id="d002l635" n="2" rend="2">Tulles dit: Car les juges tollent sovent au riche par envie et donent au povre par
                    misericorde. Seneques dit: Mantenant que l'ome [ve]st parsone de juge, doit [des]vestir
                    parsone d'amis et garder que sa parole ne forcloie les autres, autresi come s'il fust
                    venus en sa possession: il doit user comunité en sa parole ausi come as autres choses.</p>
                    <lb/>
                </div2>
                <div2 xml:id="d002c092">
                    <head>
                        <title>2.94</title>
                        <abbr>94</abbr>
                    </head>
                    <p xml:id="d002l636" n="">Ci parole de liberalité, qui est la seconde branche de justise.</p>
                    <lb/>
                    <p xml:id="d002l637" n="1" rend="1">Liberalité est une vertu qui done et fait benefice. Meisme vertu est appellee cortoisie,
                    mes quant ele est en volenté nos l'apellons benignité, et quant est en fait et en
                    euvre nos l'apellons largesce. Ceste vertu est en doner et en guerredoner; et par
                    ces .§{ii}. choses sumes nos religious vers Dieu Nostre Soverain Pere [et piteous
                    a nostre pere] et a nostre mere et a nos parens et a nostre païs, et amables a touz,
                    et reveranz as plus granz, et misericordius as beseingnox, et non nuissanz a plus
                    foibles, et concordanz a nostre voisin. Donques, pert il que liberalitez est devisee
                    en .§{vii}. parties, ce sont don, guerredon, religion, pitié, [charité, reverence
                    et misericorde. Et por ce que chascune rent ce que eles doivent, sont eles veraiement]
                    [parties] et membre de justise.</p>
                    <lb/>
                </div2>
                <div2 xml:id="d002c093">
                    <head>
                        <title>2.95</title>
                        <abbr>95</abbr>
                    </head>
                    <p xml:id="d002l638" n="">Ce sont les enseingnemenz dou doner.</p>
                    <lb/>
                    <p xml:id="d002l639" n="1" rend="1">Or dira li contes de chascune partie de liberalité par soi, et premierement de don,
                    ou il a enseingnemenz coment l'en se doit contenir a doner. Seneques dit: En doner
                    garde que tu ne soies durs; mes qui est l'ome a qui il soufist d'estre priés legierement
                    a une soule fois? Qui est celui qui, quant il cuide que tu li viaus demander aucune
                    chose, qui non torne aucune poi son front, qui n'endurist sa face, et fait semblant
                    que il est enbeseingniés? Ce que l'en done est d[eu] par autretel coraige come il
                    est donés. Et por ce ne doit l'en pas doner negligemment. Nul ne guerredone volentiers
                    ce que il n'a receu de bon gré, ainz l'a estors; et ceste chose doit home a soi meismes,
                    que il reçut dou non sachant.</p>
                    <p xml:id="d002l640" n="2" rend="2">Le maistre dit: Aprés ce, garde toi de [delai]er ton don, [car cil est deceu qui cuide
                    avoir guerredon] de cel qu'il a tenu en delai et laissé en lonc atendre. Donques,
                    ne dois tu delaier ce que tu pues doner mantenant, car qui done tost done .§{ii}.
                    foiz: une foiz done la chose et une autre par semblance que doner li plaist. Seneques
                    dit: L'en ne set gré dou don qui a longuement demoré entre les mains dou doneor, car
                    qui molt doute est prochain a escondire, et qui tart done, longuement pense de non
                    doner. De tant apetises tu la grace come tu aimes de demorer, por ce que la face de
                    celui qui te prie enrogist par honte; mes celui qui ne se laisse demander longuement
                    moulteplie son don, por ce que tres bone chose est de avancier le desirrer de chascun.
                    Seneques dit: Cil n'a pas por nient la chose qui por priere la requiert; nule chose
                    ne coste plus chiere que cele qui est achetee par prieres. Le maistre dit: Ce est
                    amere parole et enujose en cui doit l'en baissier le vout [por] dire: «Le pri». Tobies
                    dit: Priere est vois de misere et parole de dolor.</p>
                    <p xml:id="d002l641" n="3" rend="3">Por ce sormonte totes manieres de don cil qui vient a l'encontre et qui est fait sens
                    requeste. Tulles dit: Plus est gracious un petit don fait isnelement que un autre
                    grant qui est a peines doné. La grace de celui qui done amenuisse, se il le covient
                    [prier] as autres. Nulle chose ne est si amere come longuement atendre; et maint home
                    sevent meillor gré d'escondire les tost, que metre les en delai.</p>
                    <p xml:id="d002l642" n="4" rend="4">Tulles dit: Aprés, garde que tes dons ne nuissent a çaus qui tu les dones, ou autres;
                    car qui done a autre chose qui le nuisse ne fait pas benefice, mes malefice. Plusors
                    sont si covoitous de gloire qu'il tollent as uns ce qu'il donent as autres. Qui prent
                    mauvaisement por despendre bien plus fait de mau que de bien, et nulle chose n'est
                    si contraire a liberalité. Seneques dit: Car il done a vaine gloire, non pas a moi.
                    Tulles dit: Usons donc liberalité en tel maniere que vaille a nos amis et ne nuisse
                    a nului.</p>
                    <p xml:id="d002l643" n="5" rend="5">Le maistre dit: Aprés, garde que ton don ne soit greingnor que ton povoir. Seneques
                    dit: Car, en tel liberalité, covient avoir covoitise de prendre l'autrui, por avoir
                    a doner.</p>
                    <p xml:id="d002l644" n="6" rend="6">Le maistre dit: Aprés, garde que tu ne reproches ce que tu as doné; car tu le dois
                    oblier, mes celui qui le reçoit se doit remembrer. Tulles dit: La loi de bien faire
                    entre .§{ii}. est cele, que l'un doit tantost oblier ce qu'il a doné et l'autre doit
                    tozjors sovenir ce que il a receu. Il ne sovient point au bon home de ce qu'il a doné,
                    se celui qui le guierdone ne l'en fait sovenir. Estroitement lie cil qui si debonairement
                    done que il li est a[v]is que il gaaingne ce que il do[ne], sens esperance d'avoir
                    guerredon, et reçoit come se il n'eust onques doné. Ceaus qui reprochent, ou asprement
                    [ou legierement], ou qui se repentent de lor don, brissent tote la grace; a cui Tulles
                    dit: A, orgoil, a nul home plaist riens prendre de toi, car tu corumpes que[c]uonque
                    tu dones.</p>
                    <p xml:id="d002l645" n="7" rend="7">Le maistre dit: Aprés ce, garde de malicious engin de escondire, si come fist le roi
                    Antig[on]us que dit, a un menestrier qui li demandoit un besant, que il demandoit
                    plus qu'a lui n'afferoit, et, quant il li demandoit un denier, il dist que roi ne
                    devoit si povre don doner; il ot malicious escondit, car il peust bien doner un besant,
                    por ce que il estoit roi, ou un denier por ce qu'il estoit menestrier. Mes Alixandre
                    li fist miaus, car, quant il dona une cité a un home qui li dist que il estoit de
                    trop bas afaire a avoir cité, Alixandre li respondi: «Je ne pren pas garde quel chose
                    tu dois avoir, mes quel chose je doi doner».</p>
                    <p xml:id="d002l646" n="8" rend="8">Li maistres dit: Aprés, garde que tu ne te plaingnes de celui qui ne te fait gré de
                    ce que tu l'as servi; il en ert de maillor se tu te tais, mes, se tu te plains, il
                    empirera; car il est tozjors en doute de sa honte, mes, maintenant tu te plaindras,
                    sa honte iert alee, et dira chascuns: «Cil n'est pas tex come nos cuidons». Ne soies
                    pas semblables a lor. Se il ne te set gré de un bienfait, il le te saura d'un autre;
                    et se il en oblie .§{ii}., le tiers li ramanra a memoire ceaus qu'il a obliés. Quel
                    raison est de corroucier celui a qui tu as [doné] granz choses, si que cil qui est
                    ton ami devieingne ton ennemi? Soies larges en doner, et ne soies pas agres en demander,
                    car, quant les laidenges montent plus haut que le merite, celui a cui il plaist s'en
                    oblie et qui se diaut l'amenuisse.</p>
                    <p xml:id="d002l647" n="9" rend="9">Le maistre dit: En liberalité devons nos sivre les Dex qui sont seingnors de toutes
                    choses. Il comencent a doner a çaus qui gré n'en sevent, et ne cessent de doner; et
                    lor volenté est de profiter, car le soleil luist sor les escomuniés et la mer est
                    abandonee as lairons. Donques, se tu viaus sivre les Dex, done neis a ciaus qui ne
                    te sevent gré; [car, se aucuns ne me set gré] de ce que je li done, il ne fait pas
                    tort a moi, mes a lui; car, a celui qui en set gré, delite touzjors le benefice, mes
                    a celui qui ne set gré ne delite il que une fois.</p>
                    <p xml:id="d002l648" n="10" rend="10">Ce n'est mie grant chose doner et [non] perdre, mes perdre et doner apartient a grant
                    corraige. Vertu est doner sens atendre le change. Je ameroie miaus non reçoivre que
                    non doner. Cil qui non done ce que il promet meffait plus que cil qui ne set gré de
                    ce que l'en li done. Recevoir don ne est autre chose que vendre sa franchise. Et por
                    ce, se tu promez a celui qui n'est pas dignes, do[ne li, non] mie par don, mes por
                    raembre ta parole. Lucans dit: Franchise ne seroit bien vendue por tout l'or dou monde.</p>
                    <p xml:id="d002l649" n="11" rend="11">Tulles dit: Ja soit ce que tu doies doner a chascun qui te demande, toute[fois] l'en
                    doit eslire qui est dignes. En ce doit l'en resgarder les mours de celui a cui il
                    done et quel corraige il a vers li; et avec queles genz il habite et en quel compaingnie
                    il vit, et le servise que il li [a] fait; ou que cil avec cui il vit soient parfais
                    ou aient semblance de vertu; car je ne croi que nus doie estre despis en qui apert
                    aucun signe de vertu: et tu dois croire de chascun qu'il soit bon, se le contraire
                    n'en est provés.</p>
                    <p xml:id="d002l650" n="12" rend="12">Le maistre dit: Chascun doit estre plus honoré en tant com il est aornés de plus legieres
                    vertus, c'est [de] mesure et de atemprance; car fort corraige et plus ardant est en
                    celui sovent qui n'est parfaitement saige. La premiere chose en servir est que nos
                    devons plus a celui qui plus nos aime. Mes il i a plusors qui font maintes choses
                    par soudain haste, autresi come se il fussent esmeus par un poi de vent. Itel bienfait
                    ne doit estre tenus por si grant come se il fust fait atempreement.</p>
                    <p xml:id="d002l651" n="13" rend="13">Il est autrement de celui qui a mesaise que de celui qui a toz biens et demande miauz.
                    L'en doit plus tost bien faire a çaus qui ont mesaise, se il ne sont dignes d'avoir
                    le mesaise, mes nos [ne] devons dou tout escondire a çaus qui beent de monter plus
                    haut. Encores, croi je que bienfait soit miaus [amploiez] as bons povres que as mauvais
                    riches [qui] ne veulent estre obligés par bienfait, ainz cuident a toi fere grant
                    bien quant il reçoivent de toi ou il cuident que tu atendes aucune chose d'iaus. Se
                    tu fais bien au mauvais riche, tu n'auras gré fors que de lui ou de sa mesnee; mes
                    se tu fais bien au bon povre, il li est avis que tu resgarderas a lui, non pas a sa
                    fortune, et si en auras gré et graces de touz les bons povres, car chascuns le tenra
                    en s'aide. Et por ce, [se] la chose vient en co[ntent], [tu] sivra[s] [Temistocles],
                    qui dist, quant il vost marie[r] sa file: Je aime, fait il, [miaus] home qui ait sofraite
                    [de deniers que les deniers qui aient soffraite] d'ome.</p>
                    <p xml:id="d002l652" n="14" rend="14">Nos devons tels dons doner qui ne soient pas oiseus, car a feme ne doit l'en doner
                    armes de chevalerie. Seneques dit: Nos devons doner tels choses qui ne reprochent
                    a l'ome sa maladie, ce est a dire que l'en ne doit doner a yvre vin. Or a dit li contes
                    et enseingné ce qui apartient a doner; des ores mes dira il de guerredoner, ou il
                    a .§{v}. enseingnemenz.</p>
                    <lb/>
                </div2>
                <div2 xml:id="d002c094">
                    <head>
                        <title>2.96</title>
                        <abbr>96</abbr>
                    </head>
                    <p xml:id="d002l653" n="">Ci enseingne gueredoner.</p>
                    <lb/>
                    <p xml:id="d002l654" n="1" rend="1">Quant home a receu don ou autre bienfait por quoi il est obligé a rendre le guerredon,
                    nulle chose est si necessaire come rendre graces, ce est a dire que tu conoises le
                    bien que tu as receu, non mie par paroles solement, mes par evres; car, [s]e Ys[i]dorus
                    comande que tu rendes greingnor mesure que tu n'as emprunté, que devons nos fere quant
                    aucun nos fait bien de son gré?</p>
                    <p xml:id="d002l655" n="2" rend="2">Certes, nos devons ensivre les chans gaaignables qui aportent plus moult que l'en
                    ne lor baille; car nos, se ne doutons a servir a çaus qui nos cuidons que il nos vaudront,
                    que devons nos fere a çaus qui nos ont ja valu? Il est en nostre poesté doner ou non
                    doner, mes ne lo[ist] pas a bon home que il ne rende guerredon de ce que il a receu,
                    se il le puet faire sens [t]orfait.</p>
                    <p xml:id="d002l656" n="3" rend="3">Sour toutes choses garde que tu n'oblies le bien que aucuns t'a fait, car toz heent
                    celui a cui il ne sovient dou bienfait que il a receu; et lor est avis que autresi
                    obliero[i]t il le bien, se il [li] fasoient. Cil est mauvais qui oblie le bienfait
                    qu'il a receu. Seneques dit: Cil est mauvais qui ne rent guerredon, tres mauvais qui
                    oblie. Cil ne puet gré savoir dou bienfait qui l'a tost oblié: il pert que il ne pensoit
                    gueires a rendre le. Et cil qui le oblie semble celui qui giete le don si loins de
                    soi qu'il ne puisse veoir, car l'en ne oblie riens fors que ce que l'en ne voit sovent.
                    Por ce, di je que tu n'oblies pas le bienfait qui est trespassés. Nus ne tient por
                    bienfait ce qui est trespassé, ainz le tient autresi come chose perdue. Se tu en ies
                    [traiz] en cors par devant juge, lors ne [est il] pas don [n]e bienfait, ainz comence
                    a estre si come dete empruntee. Et ja soit il tres honeste chose de rendre graces,
                    ele devient deshoneste, se ele est faite par force.</p>
                    <p xml:id="d002l657" n="4" rend="4">Aprés, te garde que tu n'aproches a benefice par [tor]fait; car il sont aucuns qui
                    rendent trop granz graces, si c'eles sont mauvaises; [autres] qui voudroient que çaus
                    a que il sont obligés eussent aucun beseing por mostrer coment il se recordent dou
                    bien qu'il lor ont fait. Les lor corraiges sont autresi come cil qui sont eschaufé
                    de mauvais amor. Il desirrent que lor amis soit exiliés por fere [li] compaingnee
                    quant il s'en fuira, ou que il soit povre por doner lui a son beseing, ou que il soit
                    malades por seoir soi devant lui: [si ami] desirrent ce que ses henemis voudroient.
                    Et par poi la fin de [hayne] est autretel come de mauvaise amor, car estrange fellonie
                    est de [plu]ngier un home en l'eve por retraire le, ou de abatre le por relever, enclore
                    le por metre le hors; car la fin de tortfait n'est pas benefice, ne ce n'est pas servise
                    qui oste le mal que il fait.</p>
                    <p xml:id="d002l658" n="5" rend="5">Aprés, garde ce que dit Tulles, que tu ne hastes trop de mostrer que tu saches gré
                    dou bien que l'en t'a fait; cil qui devancist le tens de guerredoner peche autresi
                    bien come cil qui le passe, car ce qui tu ne viaus que demore entor toi semble que
                    soit chargie, non mie don; et est signes de geter arrieres le don quant l'en envoie
                    mantenant un autre en leu; a cui il poise qu'il n'a encores guerredon rendu, se repente
                    dou don qu'il a receu.</p>
                    <p xml:id="d002l659" n="6" rend="6">Aprés, garde que tu ne rendes graces en repost, car cil ne set gré dou bienfait qui
                    en rent graces en tel maniere que nul ne l'oit. Mes sor totes choses garde que reçoives
                    benignement, car en ce que tu reçois debonairement as tu rendues; mes ne cuide pas
                    estre por ce quites, ainz ies plus seurement tenu a rendre; car nos devons rendre
                    volenté contre volenté et choses contre choses et paroles contre paroles.</p>
                    <lb/>
                </div2>
                <div2 xml:id="d002c095">
                    <head>
                        <title>2.97</title>
                        <abbr>97</abbr>
                    </head>
                    <p xml:id="d002l660" n="">Encores de liberalité.</p>
                    <lb/>
                    <p xml:id="d002l661" n="1" rend="1">Encor, est liberalité devisee en autre maniere, car l'une est en l'uevre et l'autre
                    en peccune. Et qui en a le povoir doit servir de chascune, ou de l'un ou de l'autre.
                    Et cele qui en peccune est plus legiere, meismement a riche home, mes cele qui est
                    en euvre est plus noble et plus digne a bon home.</p>
                    <p xml:id="d002l662" n="2" rend="2">De celui dit Seneques: Vertu n'est close a nullui, ele est tote overte, ele ne quiert
                    maison ne chans, ele se tient por apaie de l'ome nu. Et ja soit ce que l'une [et]
                    l'autre maniere de liberalité, ou cele qui [est en oevre ou cele qui] [est] en peccune,
                    faissent home plaisant et agreable, neporquant l'une vient de huche, l'autre vient
                    de vertu; et cele qui est de [pecune] e[s]t cele qui apetite plus tost, et [ai]nsi
                    [est oustee] benignité, car de tant come tu e[n] usses plus, de tant em porras tu
                    meins user. Qui[c]onques plus done et despent ses deniers, tant en aura il meins.</p>
                    <p xml:id="d002l663" n="3" rend="3">L'autre maniere, qui vient de vertu, fait home plus digne et plus apareillié de bien
                    fere, de tant come l'en s'acostume plus. Quant Alixandre se porchaçoit d'avoir la
                    bone volenté de ciaus dou regne son pere, ce est de Macedoyne, par deniers que il
                    lor d[on]oit, son pere le roi Phelipe li envoia letres en tel maniere: Quel error
                    t'amoine en ceste esperance, que tu cuides que çaus soient loiaus envers toi que tu
                    as corrompus par deniers? Tu fais tant que ceaus de Macedonie ne te tenront pas por
                    roi, mes por menestreor et por doneor! Cil qui reçoit en devient p[ire]s, car tozjors
                    est en atendance que tu li dones. Neporquant, l'en ne se doit dou tout retraire de
                    doner, car a prodes genz qui ont beseing doit l'en bien doner, mes diligemment et
                    atempreement, por ce que plusors ont guasté lor patrimoine par doner fortement.</p>
                    <p xml:id="d002l664" n="4" rend="4">Li maistres dit: Nulle greingnor folie n'est que faire tant que tu ne puisses longuement
                    durer a faire ce que tu fais volentiers. Aprés les granz dons vienent les rapines,
                    car quant home devient povres e[t] beseingnox por doner, il est constraint de prendre
                    de l'autrui; et lors a il greingnor haine de çaus a cui il a tolt que il n'a amor
                    de çaus a cui il dona. Catons dit: Qui guaste les sienes choses quiert les autrui,
                    quant il n'a plus [que gaster. Li maistres dit: Por ce que ‘Dons n'a fons’, doit chascuns
                    garder son aise et son pooir; et generaument plus] sont de ciaus qui se repentent
                    de trop doner plus que de trop restraindre.</p>
                    <p xml:id="d002l665" n="5" rend="5">Mes entor ceste matire sont .§{iii}. manieres d'omes, car l'un est destruseor, l'autre
                    est aver, et l'autre est liberaus. Destruseor est cil qui a jeuc de dez et en viandes
                    et en doner as jugleors et as lecheors despent ce qu'il a, de quoi n'est nulle remembrance,
                    et en some il despent ce que il devroit retenir et garder. Aver est cil qui garde
                    ce qu'il devroit doner et despendre. Liberaus est a dire larges; larges est cil qui
                    de son chatel rachate les emprisonés ou aide a ses amis a marier lor filles; et en
                    some cil est larges qui despent volentiers, la ou doit.</p>
                    <p xml:id="d002l666" n="6" rend="6">[Enchore doit] home aidier as autres et par consoil et par paroles, et en cort se
                    mestier est; mes il se doit garder d'aidier en tel maniere as uns que il nuisse as
                    autres, car maintes fois grievent çaus qui ne doivent pas grever; et, se il le font
                    a fous, ce est negligence, se il le font a saige, ce est folie.</p>
                    <p xml:id="d002l667" n="7" rend="7">Qua[nt] tu grieves aucun maugré tien, tu te dois escuser et mostrer coment tu ne le
                    peus autrement faire, et restorer li par autre servise ce en quoi tu le grieves. Mes,
                    por ce que toute cause est ou en acuser ou en defendre, [je di que le deffendement]
                    est plus loable. Et neporquant aucune fois puet l'en acuser, mes ce soit une fois
                    sens plus. Tulles dit: Car c'est home [cruel], ou il n'est pas home, qui plusors acuse
                    de choses dont [il] so[n]t en peril. Vil renommee est que tu soies acuseor. Guarde
                    donc diligemment que tu n'acuses home qui n'est corpable, car ce ne puet estre fait
                    sens fellonie. Tulles dit: Il n'est nulle si deshumane chose come de torner a la grevance
                    de bons homes la parleure, [qui fu donee por la sauveté] des homes.</p>
                    <p xml:id="d002l668" n="8" rend="8">Li maistres dit: Guarde que ta parole ne moustre que il ait vices en tes mours; et
                    ce suet avenir quant aucun detrait a autrui, et quant il se gabe et quant il mesdit.
                    Tulles dit: Nos devons faire semblant que nos doutons et amons ciaus a cui nos parlons.
                    Et maintes fois covient il chastier les genz qui sous lui sont: par necessité lors
                    doit il parler grossement et dire granz paroles; ce devons nos faire si que il ne
                    semble que nos ne seons irés, mes que por chastier et por vengier. Nonporquant, a
                    ceste maniere de chastiement devons nos venir poi et non [li]ement; mes ire soit loins
                    de nos, avec cui nulle chose puet estre faite a droit.</p>
                    <p xml:id="d002l669" n="9" rend="9">Le maistre dit: L'en doit mostrer que la cruauté que il a en chastiement soit par
                    le meffait de celui qu'i[l] chastie. E[s] contens [que nos avons envers noz ennemis,
                    nos devons soffrir d'oïr de gries paroles, car il est drois de retenir atemprance
                    et oster ire; et les choses] qu[e l'an] fait par aucun torblement ne puet estre droitement
                    fait ne loés de çaus qui les oient. Laide chose est dire de soi meismement choses
                    fauses, et ensivre a guabois les chevaliers qui quierent vaine gloire.</p>
                    <p xml:id="d002l670" n="10" rend="10">En toutes choses covient il ensivre les mours as homes, non pas lor nature ne lor
                    fortune. Mes qui est cil qui plus volentiers sostient la cause au povre, que cele
                    au riche et au puissant? Car nostre volenté se trait plus la dont nos cuidons avoir
                    guerredon et plus tost.</p>
                    <lb/>
                </div2>
                <div2 xml:id="d002c096">
                    <head>
                        <title>2.98</title>
                        <abbr>98</abbr>
                    </head>
                    <p xml:id="d002l671" n="">Ci parole de religion.</p>
                    <lb/>
                    <p xml:id="d002l672" n="1" rend="1">Jusques ci a li contes devisé de[s] .§{ii}. premieres de liberalité, ce est de doner
                    et de guerredoner; et que l'en doit faire et que non; l'un et l'autre. Or viaut aler
                    outre, as autres .§{vii}. parties. Mes, tot avant, dira il de religion, por ce que
                    ele est la plus digne chose de toutes vertus qui apartienent a divinité, et qui nos
                    ameine a faire euvre por aler a la vie perdurable sormonte toutes les autres choses.</p>
                    <p xml:id="d002l673" n="2" rend="2">Et religion est cele vertu qui nos fait curious de Dieu et prendre le sien servise.
                    Ceste vertu est apellee la foi de Saincte Yglise, ce est la creance que les homes
                    ont de Dieu. Et quiconques n'est fors et fiers en sa loi et en sa religion, a peines
                    puet estre loial home, car qui n'est loial vers son Dieu, coment sera il loial vers
                    les homes?</p>
                    <p xml:id="d002l674" n="3" rend="3">Et le premier ofice de religion est repentir soi de touz soi meffaiz. Oraces dit:
                    Cil qui est bon repentanz doit arachier de son cuer la mauvaise covoitise et les pensees
                    qui [s]ont trop [ten]dre[s] et enformer de plus aspres estudes.</p>
                    <p xml:id="d002l675" n="4" rend="4">Le secont ofice de religion est poi prisier la muableté des choses temporels, car
                    aprés biau jor vient la noire nuit. Oraces dit: L'un jorn re[clo]st l'autre et la
                    nueve [lune] cort tozjors a son definement; por ce ne dois tu avoir esperance as mortels
                    choses, car l'un en tolt l'autre, et une hore fait perdre tot le jor; nos sumes umbre
                    et poudre; touz sumes d[oné] a la mort, nos et nos choses; por quoi as tu hui joie,
                    que par aventure demain moras?</p>
                    <p xml:id="d002l676" n="5" rend="5">Le tiers office est que ele doit cometre sa vie dou tout a Dieu, selonc ce que dit
                    Juvenaus: Se tu viaus consoil, tu lairas a Dieu despendre le tens, et porveoir que
                    nos covient et que est profitable a nos choses; car en leuc de joiouses choses nos
                    donront il les covenables; il aime plus l'[o]me que il meismes ne fait, por ce devons
                    nos prier que nos pensees soient seines. Car Salustes dit: L'aide de Dieu n'est pas
                    solement gaaingnee par desirrier et por neent faire, [mais por veillier et por faire
                    bien; por] prendre [bon] consoil vient toute bieneurté; quant seras abandoné a peresce
                    et a mauvestié ne prier pas Dieu, car il [est] corrociez a toi.</p>
                    <p xml:id="d002l677" n="6" rend="6">Seneques dit: Saiches que tu seras lors delivrés de totes covoitises quant tu ne prieras
                    Dieu [de chose] fors que tu porroies demander en apert. Il est grant desverie de l'ome
                    conseillier a Dieu les vilains desirriers et, se aucuns vient escouter, il se taist,
                    et demande ce que il viaut que les homes saichent. Por ce dois tu vivre o les homes
                    autresi come se Dieu te veoit et parler a Dieu autresi come se les homes te oioient.</p>
                    <p xml:id="d002l678" n="7" rend="7">Le quart office de religion est guarder verité et loiauté. Seneques dit: Car verité
                    dessevre et trie [la persone de] l'ome franc de celui dou serf, mes mençonge les [ju]nge
                    et melle.</p>
                    <p xml:id="d002l679" n="8" rend="8">Tulles dit: Por ce cuident aucuns que ceste vertu soit apellee foi et loiauté, por
                    ce que par lui fait home ce que il doit. Nonporquant l'en ne doit touzjors faire ce
                    que il promet, quant la chose n'est profitable a celui qui ele est promisse, ou se
                    la chose nuist plus a toi que ele ne vaut a lui, car il est plus droit eschiver le
                    greingnor damaige que le menor; car se tu as promis a un home que tu seras avocas
                    en sa cause, et, dedenz cele fin, couches griefment malades, il ne est contre l'office
                    de la foi ne contre loiauté se tu ne le fais ce que tu dois. Et se aucune chose te
                    fu baillie en guarde, ele puet bien tele estre que tu ne la dois rendre tozjors; car,
                    se aucun, quant il estoit saige et de bone pensee, [te] bailla a guarder un glaive,
                    et puis, quant il est forseinés, le demande, tu feroies peché se tu le li rendoies,
                    et est vertu se tu ne li rens pas. Se cil qui t'a doné deniers a garder comence bataille
                    contre [t]on païs, ne li rendre pas ce qu'il t'a baillie, car tu feroies contre ton
                    comun, ce est contre le comun de ta ville ou de ton païs, que tu dois avoir moult
                    chier.</p>
                    <p xml:id="d002l680" n="9" rend="9">Autresi avient il que maintes choses qui semblent honestes par nature devienent deshonestes
                    par trespassement de tens. Encontre ceste vertu sont mortelment les papelars et les
                    faus ypocrites qui mostrent ce que il ne sont por decevoir Dieu et le monde.</p>
                    <lb/>
                </div2>
                <div2 xml:id="d002c097">
                    <head>
                        <title>2.99</title>
                        <abbr>99</abbr>
                    </head>
                    <p xml:id="d002l681" n="">Ci parole de pitié.</p>
                    <lb/>
                    <p xml:id="d002l682" n="1" rend="1">Pitié est une vertu qui nos fait aimer et servir diligenment nos parans et nostre
                    païs. Et ce nos vient par nature, car nos naisons premierement a Dieu, et puis a nos
                    parans et a nostre païs. Caton dit: Filz, combate toi por ton païs. L'en doit faire
                    tot son povoir por le comun profit de son païs et de sa ville.</p>
                    <p xml:id="d002l683" n="2" rend="2">Et a ces choses faire nos amoine force de nature, non pas force de loi. Seneques dit:
                    Autresi come nus ne doit estre destrois d'aimer soi, autresi ne comande pas la loi
                    que l'en aime pere et mere ne ses enfans, car il seroit oiseuse chose que l'en fust
                    constrains de faire ce que l'en fait. Li maistres dit: Sur totes choses devons nos
                    garder que nos ne lor faisons aucun mal ne aucun tortfait. Salustes dit: Se tu es
                    henemis as tiens, coment seront tes amis les estranges? Terrences dit: Qui ose decevoir
                    son pere, que fera il as autres? Qui ne pardone a soi, coment perdonera il a toi ni
                    as autres?</p>
                    <lb/>
                </div2>
                <div2 xml:id="d002c098">
                    <head>
                        <title>2.100</title>
                        <abbr>100</abbr>
                    </head>
                    <p xml:id="d002l684" n="">Ci dit de inocence.</p>
                    <lb/>
                    <p xml:id="d002l685" n="1" rend="1">Innocence est purité de corraige qui het a faire toz torfais. Par ceste vertu apaie
                    l'en [Deus]. Oraces dit: Se [main] nete d'[om]e qui ne nuisse a nullui touche l'autier,
                    nul sacrefice n'est plus delitable a apaier Dieu. Tulles dit: Qui voudra garder ceste
                    vertu tieingne toz meffaiz por granz, coment que il soient petis. Oraces dit: Car
                    nul n'est sens vi[ces], mes cil est tres bons qui moins en est esté chargiés. Juvenaus
                    dit: Nus ne croit que ce soit assez, se il meffait tant come il a loisir: ensi enprent
                    chascuns largement le povoir.</p>
                    <p xml:id="d002l686" n="2" rend="2">L'office de ceste vertu est a l[i]er plusors a soi, sens grevance de nullui. Tulles
                    dit: Car qui fait tort a un il enuie a plusors et fait paor a maintes genz. Li autres
                    offices est non faire venjance. Seneques dit: Car laide chose est perdre inocence
                    par l'ame d'un nuissant; et fellonie ne doit pas estre vengee par fellonie. Cil met
                    plusors sous ses piés, qui trop aigrement viaut vengier. Ovides dit: En vengier devient
                    l'en trop nuissant.</p>
                    <lb/>
                </div2>
                <div2 xml:id="d002c099">
                    <head>
                        <title>2.101</title>
                        <abbr>101</abbr>
                    </head>
                    <p xml:id="d002l687" n="">Ci dit de charité.</p>
                    <lb/>
                    <p xml:id="d002l688" n="1" rend="1">Charité est la fin de vertus, qui naist de fin cuer et de droite conscience, et non
                    de fause foi. Ses comandemenz sont tels: aime Dieu et ton prosme autresi come toi
                    meismes. A ce nos conortent plusors raisons. Premierement Saincte Yglise, qui tozjors
                    crie: Aime ton prosme et aime les estranges si come toi.</p>
                    <p xml:id="d002l689" n="2" rend="2">La seconde raison est l'amor que chascune beste a as autres de sa maniere. La tierce
                    raison est le parenté de nature, que toz sumes estrais de Adan et de Eve. La quarte
                    raison est [le parenté] dou sperit, qui est par la foi de Saincte Yglise, qui est
                    mere de nos touz. La quinte est l'amor Jhesu Crist, qui vost morir por l'amor des
                    homes. La siste est li exemples, car, ja soit ce que tu aime les filz ton ami, neporquant
                    tu aimes miauz celui qui plus resemble a ton ami; por ce dois tu aimer toz homes,
                    car il furent fais a la semblance de Dieu.</p>
                    <p xml:id="d002l690" n="3" rend="3">La septime raison est le profit qui ensit d'amor et de compaingnie. Salemon dit: Miauz
                    vaut estre .§{ii}. ensemble que un sens plus, car le frere qui est aidiez par son
                    frere est autresi come ferme cité. Ambroxius dit: Bataille, quant ele est emprise
                    par comune volenté, aquiert victoire. Por ce, donques, [portent] les uns les encharge
                    des autres. Car Salemon dit que le cors se delite par oingnemens et par bones espices,
                    mes l'arme s'esleesce au bon consoil son ami. Tulles dit: Ciaus ostent le [soleil]
                    dou monde qui ostent amisté des homes, car, a ce que les humanes choses sont frailles
                    et decheables, nos devons tozjors aquerre amis qui nos aiment et qui soient aimés
                    de nos, por ce que la ou la charité de l'amor est ostee, toute leesce de vie est morte.</p>
                    <p xml:id="d002l691" n="4" rend="4">Huitisme raison est le tres cruel damaige des guerres et de la haine dou prosme. Et,
                    ja soit ce que aimer et estre aimés sont honeste chose, toutes fois viaut il miaus
                    a aimer que a estre aimés, por ce que greignor vertu est a doner que a prendre.</p>
                    <lb/>
                </div2>
                <div2 xml:id="d002c100">
                    <head>
                        <title>2.102</title>
                        <abbr>102</abbr>
                    </head>
                    <p xml:id="d002l692" n="">Des choses qui aident a amisté.</p>
                    <lb/>
                    <p xml:id="d002l693" n="1" rend="1">Et por ce que ceste vertu vaut a la vie des homes plus que totes richesces, dit li
                    maistres que il a maintes raisons qui nos aident, a ce que l'en soit aimés; et premierement
                    avoir mesure en parler. Salemon dit: Cil qui est saiges en parler aquiert amis, et
                    la grace dou fol ert perdue. La seconde est vertu et bonté. Tulles dit: Il n'est plus
                    amable chose que vertu, et nulle chose est qui tant nos atis a am[e]r neis nos henemis
                    et ciaus qui nos [ne conoissons] par la renomee de [lor] vaillance.</p>
                    <p xml:id="d002l694" n="2" rend="2">La tierce est humilité. Salemon dit: Fai tes huevres par humilité et tu seras aimés
                    sor toutes choses. La quarte est loaiuté. Salemon dit: Se ton serf est loial, soit
                    autresi come ton ami. Et aillors dit il meismes que loial ami est mecine de vie.</p>
                    <p xml:id="d002l695" n="3" rend="3">La quinte est a comencier. Seneques dit: Aime, se tu viaus estre aimés. La sesime
                    est a servir. Mes je ne di pas que servir mantieingne l'amor, se il n'est fait saigement,
                    car sapience est mere de bone amor. Salemon dit: Il covient avoir sens a servir as
                    amis. Seneques dit: Cil qui se fie solement en ses servises n'a nul si perilous mau
                    come ce que il cuide que çaus soient ses amis cui il n'aime pas.</p>
                    <lb/>
                </div2>
                <div2 xml:id="d002c101">
                    <head>
                        <title>2.103</title>
                        <abbr>103</abbr>
                    </head>
                    <p xml:id="d002l696" n="">Coment nos devons aimer nos amis.</p>
                    <lb/>
                    <p xml:id="d002l697" n="1" rend="1">Nos devons aimer nos amis, meismement çaus qui se acointent de nos en .§{iii}. manieres.
                    La premiere est que nos les aimons de bon gré, non pas par loier ou par achat, que
                    nos les aimons [non] solement par le profit de nos, mes por le bien de nos acointes.
                    Seneques dit: por ce que amis qui est aquis par achoison de profit plaist tant come
                    il est profitable. Ambrose dit: Amisté est vertu, non pas mercheandise. Jeronimes
                    dit: Amor ne quiert chose [mais] volenté. [Et que nos les amons sagement], ce est
                    a dire bien faisant [et] ost[a]nt vices,</p>
                    <p xml:id="d002l698" n="2" rend="2">si come Tulles dit: Ce n'est pas resnable [escusacion], que tu faces mal por achoison
                    de amisté. Et que nos les aimons de tres grant amor, car il n'est nul greingnor delit
                    come de metre ta arme por ton ami; et qu[e] nos le aimons profitablement, et de langue
                    et de euvre ensemble:</p>
                    <p xml:id="d002l699" n="3" rend="3">amisté fait aide de dis et de larguesce, se l'uevre est pleine d'amor. Et que nos
                    les amons perdurablement; Gregoires dit: Quant home bieneurés est aimés, ce est molt
                    douteuse chose de savoir se son cors est aimés ou sa bieneurté. Seneques dit: Ce que
                    tu ne puès savoir par ton benefice tu le sauras par ta povreté. Boeces dit: Fortune
                    descuevre la certeineté des amis, car, ou [e]le s'en vait, ele te laisse le tien et
                    s'en porte ce que tien ne estoit. Tulles dit: Ne eschiver pas les vielz amis por les
                    noviaus. Tulles dit: Il n'est nulle si laide chose come de combatre contre çaus qui
                    ont vescu avec nos.</p>
                    <p xml:id="d002l700" n="4" rend="4">La seconde maniere est que nos les aimons autretant come nos meismes, et non pas plus,
                    car nulle loi comande que tu aimes nul plus que toi. Mes qui ne set amer soi ne set
                    aimer les autres. Aime donc ton ami outre les decheables choses, non pas outre toi
                    et ton Dieu.</p>
                    <p xml:id="d002l701" n="5" rend="5">La tierce maniere est que nos aimons autresi come nos membres s'entraiment l'un autre:
                    premierement, que l'un membre n'a pas envie de l'autre; et que, se l'un fait mal a
                    l'autre, il ne fait venjance de l'autre; que l'un se duet dou mau de l'autre et s'esjoist
                    de son bien; et que li un membre se trait avant por defendre l'autre; et que touz
                    li cors se diaut por la pe[r]te de l'un des membres; et que, ce que li uns reçoit,
                    il depart as autres, et se il le tient, [ce] est son damaige.</p>
                    <lb/>
                </div2>
                <div2 xml:id="d002c102">
                    <head>
                        <title>2.104</title>
                        <abbr>104</abbr>
                    </head>
                    <p xml:id="d002l702" n="">Ci dit de la veraie amisté.</p>
                    <lb/>
                    <p xml:id="d002l703" n="1" rend="1">Amisté qui est s[ou]s charité est de .§{iii}. manieres. L'une est par droite foi et
                    par veraie bienvoillance, et por ce dure tozjors en sa fermeté, ne n'en puet estre
                    desevré par aversité, ne par chose qui avieingne; et cest vaut tout le tresor dou
                    monde, por ce que nul home puet venir a compliment de bien faire par soi solement.
                    Et cele amisté n'est autre chose que bone volenté envers aucuns par achoison de lui.
                    Salustes dit: L'office de ceste vertu est voloir et desvoloir une meisme chose, mes
                    que ele soit honeste.</p>
                    <p xml:id="d002l704" n="2" rend="2">Seneques dit: L'autre office est chastier en secret et loer en apert. Tulles dit:
                    La loi d'amisté est que nos ne demandons vilaines choses ne que nos ne les faisons
                    se aucuns nos en prioit. Seneques dit: L'autre loi est que tu te consoilles de totes
                    choses a ton ami, mes premierement de lui te consoille.</p>
                    <p xml:id="d002l705" n="3" rend="3">Li tiers offices est que tu ne t'entremetes de savoir ce que il te viaut celer. Plus
                    humane chose est non faire semblant de la chose que de metre entente a savoir ce por
                    quoi ton ami te voille mau.</p>
                    <p xml:id="d002l706" n="4" rend="4">Le quart office est que male euvre ne departe pas amisté, selonc ce que Lucans dit:
                    Il n'est pas avenant que l'en faille a son ami en aversité, car foi ne viaut pas demorer
                    avec les chaitis amis.</p>
                    <p xml:id="d002l707" n="5" rend="5">Le quint office est la comunité des choses. Por ce dit li Philosophes, quant il oï
                    dire de .§{ii}. homes que il estoient amis: «Por quoi, donc, est cil povres et li
                    autres est riches?» Et neporquant Tulles dit: Done selonc ton povoir; et non pas tout,
                    mes tant que tu puisses sostenir ton ami. Mes laide chose [est], ce dit Tulles, de
                    metre le servise a conte l'un parmi l'autre.</p>
                    <p xml:id="d002l708" n="6" rend="6">Le sesime office est de guarder paroilleté, car amisté ne sueffre nul degré. Tulle
                    dit: Grandisme chose est, en amisté, que le graindre se face pareil dou menor. Salemon
                    dit: Qui despite son ami est povre de vertu.</p>
                    <p xml:id="d002l709" n="7" rend="7">Le septieme office est parpetualité. Salemon dit: Touzjors aime celui qui t'est amis.
                    Et il meismes dit aprés: Mantien [foi a] ton ami en sa povreté.</p>
                    <p xml:id="d002l710" n="8" rend="8">Li oitismes est non descovrir le secré ton ami et celer son pechié.</p>
                    <p xml:id="d002l711" n="9" rend="9">Le noveme office est affaire tost sa priere. Salemon dit: Ne di pas a ton ami: «Va
                    et revien demain».</p>
                    <p xml:id="d002l712" n="10" rend="10">Li desimes est a dire ce que li doit [profiter ançois que ce que luy doit] plaire:
                    le mauvais home alate son ami et le deçoit de sa boche.</p>
                    <p xml:id="d002l713" n="11" rend="11">De la veraie amisté dit Salemon: Bieneuré est qui trueve un ami. Tulles dit: Amisté
                    doit estre mise devant totes choses. De ce dit Tulles meismes que de tant vaut amisté
                    miauz que parenté, que amor puet perir entor parens et tozjors remaint le non dou
                    parenté, mes, se ele perist entre les amis, le nom de l'amisté perist avec. Salemon
                    dit: Li home amable en compaingnie iert plus amis que tes freres. Tulles dit: Veoir
                    ton ami ou sovenir toi de lui est autresi come veoir toi meismes en mireor. Et de
                    ce avient que cil qui est loins de nos est autresi come en present, et cil qui est
                    mort est autresi come [vivant].</p>
                    <p xml:id="d002l714" n="12" rend="12">Por ce doit home consirrer .§{iiii}. choses, quant il viaut amis conquerre. Premierement
                    se il est saiges, car Salemon dit que li amis des fols devient semblable a eaus. Aprés,
                    guarde se il est bons, car Tulle dit: Je sai bien que amisté ne dure se entre les
                    bons non. Aprés, garde que soit debonaires. Salemon dit: Ne soies amis a home corrouchable,
                    car ire art et point. Aprés garde que il soit humbles. Salemon dit: Ou il a orgoil
                    vient corrois et haine.</p>
                    <lb/>
                </div2>
                <div2 xml:id="d002c103">
                    <head>
                        <title>2.105</title>
                        <abbr>105</abbr>
                    </head>
                    <p xml:id="d002l715" n="">De l'amisté qui est par profit.</p>
                    <lb/>
                    <p xml:id="d002l716" n="1" rend="1">Cil qui t'aime por son profit est semblable au corbel et a voltor, qui tozjors sivent
                    la charoigne. Il t'aime tant come il puet avoir dou tien: donc aime il tes choses,
                    non pas toi. Et, se tes choses faillent, que tu devieingnes en povreté ou en adversité,
                    il ne te conoist jamas; ainz, fait a la maniere dou rosinol, qui au printens, quant
                    li soloil prent sa force et vienent flors et herbes verdoians, il demore entor nos
                    et chante et se solace sovent; mes, quant la froidure revient, il s'en fuit et s'en
                    part de nos hastivement.</p>
                    <lb/>
                </div2>
                <div2 xml:id="d002c104">
                    <head>
                        <title>2.106</title>
                        <abbr>106</abbr>
                    </head>
                    <p xml:id="d002l717" n="">Ci parole de amisté qui est par delit.</p>
                    <lb/>
                    <p xml:id="d002l718" n="1" rend="1">Et cil qui te aime por son delit fait autresi come le treçolet de sa feme, le quel,
                    mantenant que il atainte sa volenté charnelment, il s'en fuit au plus tost que il
                    puet et ja plus ne l'aime. Mes il avient maintes fois que il n'ont nul povoir de soi
                    meisme, ainces abandonent et cuer et cors a l'amor d'une feme; et en ceste maniere
                    perdent il lor sens, si que il ne voient gote: si come Adam fist por sa feme, de quoi
                    tout le humain lignaie est en peril et sera touzjors; David li prophetes, qui por
                    la biauté de Bersabee fist murtre et avoltire; Salemon son fis aora les ydoles et
                    fausa sa foi, por amor de Ydumee; Sanson li fors descovri a sa feme la force que il
                    avoit en ses cheviaus, dont il perdi puis la force et la vertu et la vie, et morut
                    il et toz les siens. De Troie, coment ele fu destruite, sevent uns et autres, et de
                    maintes autres terres et de hauz princes qui sont destruis por amer folement. Neis
                    Aristotes, li tres saiges philosophes, et Merlin furent deceus par femes, selonc que
                    les estoires nos racontent.</p>
                    <lb/>
                </div2>
                <div2 xml:id="d002c105">
                    <head>
                        <title>2.107</title>
                        <abbr>107</abbr>
                    </head>
                    <p xml:id="d002l719" n="">Ci parole de reverance.</p>
                    <lb/>
                    <p xml:id="d002l720" n="1" rend="1">Reverance est cele vertu qui nos fait honor rendre as nobles persones et a celes qui
                    ont aucune seingnorie. Et est son office porter reverance a ses ainsnés et as greingnors
                    de lui. Trop bone chose est ensivre les traces as greingnors, se il sont a les droite
                    voie. Nos devons eslire un bon home et avoir le touzjors devant les iauz, si que nos
                    vivons autresi come se il fust presens et faisons autresi come se il nos veoit, car
                    grant partie de tes pechiés remaint a faire, se il i a tesmoing. Tulles dit: Tu dois
                    croire que nul leuc soit sanz tesmoing;</p>
                    <p xml:id="d002l721" n="2" rend="2">mais pense ce que Juvenaus dit: Quant tu viaus faire [vilainne] chose, ne cuidier
                    pas estre sans tesmoing. Et nos devons, aprés Dieu et aprés ses menistres, honorer
                    çaus qui sont en plus haute dignité, selonc ce que li Apostres comande que l'en rende
                    honor a celui qui doit estre honoré. Et Saint Pieres dit: Faites honor au roi; autresi
                    devons nos honorer le plus ancien. Levitici: Lieve toi encontre le chief chenu et
                    honore la persone dou veillart. Autresi le devons nos honorer par digneté de nature.
                    Exodus dit: Honore ton pere et ta mere. Et generaument devons nos honorer çaus qui
                    nos sormontent en aucune grace ou en aucune bonté. Et por ce que nos devons croire
                    que chascuns soit miaudre que nos ne sumes, ou de tot ou de part, devons nos rendre
                    honor covenablement.</p>
                    <p xml:id="d002l722" n="3" rend="3">Mes l'ome qui sert, certes il doit servir et obeir volentiers, car il n'i a nulle
                    doute que celui qui suefre a servir, devant ce que l'en li comande, n'aquerra plus
                    de grace que celui qui le fait aprés le comandement. Saint Bernars dit que la obeissan[ce]
                    des griès comandemenz est plus loable que la contumace ne seroit dampnable, mes es
                    legieres comandemenz la contumace est plus dampnable que la obeissance ne seroit loable.
                    Car la contumace Adan de tant fu ele plus dampnable come le comandement fu plus legier
                    et sens nulle grevance.</p>
                    <p xml:id="d002l723" n="4" rend="4">Aprés, doit obeir chascuns simplement, sens [n]oise et sens question. Saint Bernars
                    dit: Quant tu as oï le comandement ne faire nulle demande. Deuteronomini: Fai ce que
                    je te comande, non pas plus ne meins.</p>
                    <p xml:id="d002l724" n="5" rend="5">Aprés, doit hom servir liement. Li Apostres dit: Dieu aime qui liement done. Jhesu
                    fiz Syrac dit: En ton don, soit lié ta chiere et ton visaige.</p>
                    <p xml:id="d002l725" n="6" rend="6">Aprés, doit home obeir isnelement, si come Saint Pierres fist, que tot mantenant laissa
                    ses reis et ala aprés Jhesu Crist. Et si doit chascuns obeir justement et humblement
                    et pardurablement, en tel maniere que il aquierre grace et que il la mantieingne quant
                    il l'a aquise, car asez puet l'en aquerre amis, mes poi valent, se il ne les garde.</p>
                    <lb/>
                </div2>
                <div2 xml:id="d002c106">
                    <head>
                        <title>2.108</title>
                        <abbr>108</abbr>
                    </head>
                    <p xml:id="d002l726" n="">Ci parole de concorde.</p>
                    <lb/>
                    <p xml:id="d002l727" n="1" rend="1">Concorde est une vertu que lie en un droit et en une habi[tat]ion çaus de une cité
                    et d'un païs. Platons dit: Nos ne sumes nés pas por nos solement, mes une partie e[n]
                    a nostre païs et une autre nos amis. Et dient une maniere de philosophes qui furent
                    apelés stoici: Totes choses furent criees as usaiges des homes, et les homes sont
                    engendrés les uns par achoisons des autres, ce est a dire que les uns valent as autres.
                    Et por ce devons nos ensivre nature et metre avant tot le comun profit, et garder
                    les compaingnees des homes por servise, ce est donant et prenant et de ses mestiers
                    et de ses ars et de sa richesce; et en doner et laissier as autres de son droit debonairement,
                    car doner dou sien aucune fois n'est solement cortesie, mes puet estre grant profit.</p>
                    <p xml:id="d002l728" n="2" rend="2">Li maistres dit: Car pais fait venir le bien et guerre le guaste. Salustes dit: Par
                    concordie croissent les petites choses et par discorde se destruient les grandismes.
                    Salemon dit: Chascuns reingne qui est partis en soi meismes, sera destruis.</p>
                    <lb/>
                </div2>
                <div2 xml:id="d002c107">
                    <head>
                        <title>2.109</title>
                        <abbr>109</abbr>
                    </head>
                    <p xml:id="d002l729" n="">Ci parole de misericorde.</p>
                    <lb/>
                    <p xml:id="d002l730" n="1" rend="1">Misericorde est une vertu par cui li coraiges est esmeus sur les mesaisiés et sor
                    la povreté des tormen[té]s. Terrences dit: Ceste vertu ne cuide que aucune chose humane
                    soit estrange de lui, et tient les autrui damaiges et profit por siens. Virgiles dit:
                    Je n'ai pas les maus, mes je viaus secorre les tormentez. Seneques dit: Qui a misericorde
                    des maushaitiez, il li sovient de soi, mes la cure de autrui chose est grevouse.</p>
                    <lb/>
                </div2>
                <div2 xml:id="d002c108">
                    <head>
                        <title>2.110</title>
                        <abbr>110</abbr>
                    </head>
                    <p xml:id="d002l731" n="">Ci parole de tort.</p>
                    <lb/>
                    <p xml:id="d002l732" n="1" rend="1">En eriere a devisé li contes de justise et de touz ses membres, et coment ele est
                    devisee en .§{ii}. parties principaument, ce est en redeor et en liberalité; et de
                    chascune a il dit soufisablement, selonc [ce] que l'en trueve par auctorités des saiges
                    qui sont alés. Donc, est il bien covenable que il die de .§{ii}. manieres de tort
                    qui sont contraires a justise, de cui nos covient moult garder: ce sont cruauté et
                    negligence.</p>
                    <p xml:id="d002l733" n="2" rend="2">Cruauté est un tort qui desloiaument fait mal a celui qui ne l'a pas deservi. Negligence
                    est quant l'en puet boter arrieres ou vengier le tortfait et ne le fait; et ce est
                    contraire a redeor, car deffendre et non defendre sont .§{ii}. choses contraires.
                    Autresi est cruautez contraire a liberalitez. Tulles dit: Car droit fait et tortfait
                    sont .§{ii}. choses contraires.</p>
                    <p xml:id="d002l734" n="3" rend="3">Il i a .§{iii}. choses por quoi l'en fait cruauté: ou par paor ou por avarice ou por
                    covoitise de dignetés. Par paor, fait home cruauté quant il crient que, se il ne fait
                    mal a un autre, que il en ait damaige. Salustes dit: Por avarice, fait home cruauté
                    quant il fait tort a un autre por avoir ce que il covoite. Salemon dit: Covoitise
                    de digneté a constraint plusors mortels de devenir faus, car il portent une chose
                    enclose en lor pis et une autre en lor boche; il ne sevent eslire amisté et haine
                    par la [chose], mes par le prou; et aiment plus volt que la volenté ne engin. Tulles
                    dit: Mes il i a une male chose, que maintes fois la covoitise de digneté sorprent
                    les hardis et les larges homes, [car hardemens fait les homes] plus prest a guerroier,
                    et largesce lor done grant aide; et por ce vient de lor covoitise graindre torment.</p>
                    <p xml:id="d002l735" n="4" rend="4">Lucan dit: Entre .§{ii}. rois d'un roiaume n'a point de foi, car nus qui en poesté
                    soit ne puet soffrir compaingnon; covoitise de digneté est chose forsenee et avueglee;
                    nule foi ne nulle pitié n'est [en] çaus qui sivent ost: les mains qui n'entendent
                    se [a] vendre non cuident que la soit le droit ou il a greingnor loier. Li maistre
                    dit: La cort est mere et norrice des mauvaises euvres, car ele reçoit le mauvais autresi
                    come le juste et le honest autresi come le deshonest.</p>
                    <p xml:id="d002l736" n="5" rend="5">Cruauté est devisee en .§{ii}. manieres. L'une est force, l'autre est bosdie. [Force
                    est come de lion, boisdie] come de gorpi[l]; l'une et l'autre est pesme chose et deshumane;
                    mes bosdie doit estre plus [h]aie; car en toute desloiauté n'a nulle greingnor pestilance
                    que de çaus que, quant il deçoivent, s'aforcent de resembler bons; nul aguait n'est
                    si perillous come cil qui est covers en semblance de servise.</p>
                    <p xml:id="d002l737" n="6" rend="6">Oraces dit: Guarde que ne te deçoivent li corraiges qui s'atapissent sus les gorpis.
                    Juvenal dit: Li membre vellu et les dures soies es bras mostrent la cruauté dou coraige;
                    el front n'a nulle foi qui ne soit pleins de vices tristes et ors. Li maistres dit:
                    Guarde toi de l'eve pleine et entre en la roide seurement.</p>
                    <lb/>
                </div2>
                <div2 xml:id="d002c109">
                    <head>
                        <title>2.111</title>
                        <abbr>111</abbr>
                    </head>
                    <p xml:id="d002l738" n="">Ci parole de negligence.</p>
                    <lb/>
                    <p xml:id="d002l739" n="1" rend="1">Autresi sont .§{iii}. c[au]ses en negligence, ce est en non defendre le tortfait;
                    car il sont aucuns qui ne veulent pas avoir haines ou travailz ou despense en defendre,
                    ou il sont si encombrés de lor beseingnes, ou si pleins de haines que il guerpissent
                    çaus cui il lor doivent deffendre. Tulles dit: Mes plus seure chose est a estre negligens
                    envers les bons que envers les mauvais. Salustes dit: Car le bon en devient plus pereceus
                    a bien faire, mes li mauvais en devienent plus engrés a mau faire.</p>
                    <p xml:id="d002l740" n="2" rend="2">Li maistres dit: Autresi di je que plus seure chose est a estre negligens envers les
                    riches que envers les povres et meisasiés. Terrances dit: Car çaus qui ont adversité
                    et mesaise, et ne sevent por quoi, souspeçonent que tot ce que l'en fait soit por
                    lor mau, et lor est touzjors avis que l'en les despit por lor non puissance. Tulles
                    dit: En toutes desloiautés a grant differance, se [le] tortfait est par troblement
                    de corraige ou penseement: car troblemenz est briés et ne dure que un pichot, et toutes
                    choses qui avient par soudain movement sont plus legieres que les pensees devant.</p>
                    <lb/>
                </div2>
                <div2 xml:id="d002c110">
                    <head>
                        <title>2.112</title>
                        <abbr>112</abbr>
                    </head>
                    <p xml:id="d002l741" n="">De justice.</p>
                    <lb/>
                    <p xml:id="d002l742" n="1" rend="1">[En] justise doit l'en garder [soy] dou trop et dou poi, et faire moienement, selonc
                    ce que dit Seneques: En justise te covient avoir mesure, por ce que tu ne dois estre
                    negligens en governer les granz choses et les petites; ta face ne doit estre trop
                    mole ne trop cruels; ton ris ne soit trop aspres, si que il n'ait en soi semblant
                    de humilité; donc, dois tu ensivre l'ordre de justise en tel maniere que ta doctrine
                    ne devieingne vil par trop grant humilité, ne ne te mostre si dur et cruel que tu
                    en perdes la grace de la gent.</p>
                    <lb/>
                </div2>
                <div2 xml:id="d002c111">
                    <head>
                        <title>2.113</title>
                        <abbr>113</abbr>
                    </head>
                    <p xml:id="d002l743" n="">Ci dit de la comparoison de vertus.</p>
                    <lb/>
                    <p xml:id="d002l744" n="1" rend="1">Li contes a devisé ça errieres que, en cele science qui enseingne a home governer
                    soi et autrui, puet il avenir que celui bien que l'en desirre est soulement honeste,
                    ou que li uns est plus honestes que li autres; et il a mostré, jusques ci, les quels
                    biens sont honest, ce sont les qua[tr]e vertus et les lour membres, briefment et apertement.
                    Or dira des biens qui sont plus honestes que les autres.</p>
                    <p xml:id="d002l745" n="2" rend="2">Li maistres a dit au comencement que prudence, c'est sens et conoissance, doit tozjors
                    aler devant les euvres, et dit que les autres trois vertus sont por faire l'uevre.
                    Mes il i a choses es quels l'uevre doit devancir le sens, por ce que ele est lors
                    plus honeste. Raison coment: se aucuns est moult desirans de conoistre les natures
                    des choses, et come il met en ce savoir tot son sens un autre vient a lui, et li aporte
                    novelles soudanement que sa cité et son païs est en peril se il ne li aide, et que
                    il en a le povoir de aidier le, donc est plus honeste chose que il laisse son estude
                    et voise defendre son païs. En ceste maniere vois tu que prudence est erriere les
                    autres vertus.</p>
                    <p xml:id="d002l746" n="3" rend="3">Entre les autres .§{iii}. vertus, doit atemprance estre mise par devant les autres
                    .§{ii}., car par lui governe l'en soi meismes, mes par force et par justise governe
                    il sa mesnee et sa cité; et miauz vaut a l'ome avoir seingnorie de soi que de autrui,
                    selonc ce que dit Oraces: Plus grant regne governe cil qui a tote sa volenté, que
                    se il eust la seingnorie de occident jusques en orient et de midi en septentrion.
                    Seneques dit: Se tu viaus sousmetre a toi toutes choses, sousmete avant toi meismes
                    a raison, car se raison te governe tu seras governeor de plusors; mes riens n'est
                    bon a l'ome, se il n'est bons avant. Tulles dit: L'en ne doit riens fere contre atemprance
                    por amor des autres vertus; mes aucunes choses sont si vilaines que nus des saiges
                    ne le feroit neis por garder son païs, car neis a nomer sont eles laides.</p>
                    <p xml:id="d002l747" n="4" rend="4">Entre les autres .§{ii}., vaut miauz justise que force, car en justise a degrés d'offices.
                    Le premier est a Dieu; le secont au païs; le tiers as parens; et li autre aprés, selonc
                    ce que li contes a devisé la ou il dit des parties de justise, entor la fin de la
                    [liberalité].</p>
                    <p xml:id="d002l748" n="5" rend="5">Et en some, en cele vertu qui est apellee force aucun est de si grant corraige que
                    il despit les comunes genz: c'est cruauté et fieresce, se il ne fust justi[cié] a
                    droit. Donques, est justise plus honeste que force. Mes ci se taist li contes a parler
                    des choses honestes, dont il a mout longuement traitié; si tornera sa parole a dire
                    des biens des cors et des biens de fortune.</p>
                    <lb/>
                </div2>
                <div2 xml:id="d002c112">
                    <head>
                        <title>2.114</title>
                        <abbr>114</abbr>
                    </head>
                    <p xml:id="d002l749" n="">Ci parole des biens dou cors.</p>
                    <lb/>
                    <p xml:id="d002l750" n="1" rend="1">Les biens dou cors sont .§{vi}.: biauté, noblece, isnelité, force et grandor et santé.
                    Ce sont les biens de par le cors, dont les uns ont plus et les autres meins. Et tels
                    sont qui moult se delitent et efforcent a la foie en l'un plus qu'en li autres; mes
                    sovent en puet avenir plus de mal que de bien et plus honte que honor, car par delit
                    d'iaus il refussent et chacent la vertu. Et por ce dit Juvenaus que biauté ne s'acorde
                    guaires bien a chasteté et que pris de biauté ne delite le chaste; mes il dit que
                    cele est chaste qui onques ne fu requise. Donques pert il bien a ce que biauté de
                    cors est contraire a chasteté.</p>
                    <p xml:id="d002l751" n="2" rend="2">Et çaus qui se delitent en noblesce de grant lignee et qui se ventent de haus ancessors,
                    se il ne fait les vertuouses euvres, il ne pense bien que le los de son parenté torne
                    plus a sa honte que a son pris; car quant Cateline fasoit la conjuroison de Rome priveement,
                    et ne euvroit se mau non, et il disoit devant les senators la bonté son pere et la
                    hautesce son lignaige et le bien que son lignaige fist au comun de Rome, certes il
                    disoit plus sa honte que son honor; et en ce dit Juvenaus que tant est l'ome plus
                    blasmés de mau faire come les genz cuident que il soit de plus grant hautesce. Seneques
                    dit: La vie des ancessors est autresi come lumiere de çaus qui vendront aprés, tele
                    qu[e] lor mau ne sueffre que soient en repos.</p>
                    <p xml:id="d002l752" n="3" rend="3">Le maistre dit: Tou[t] vices [plus est souz] de tant come cil qui peche est graindres;
                    mes de la droite noblece dit Oraces que ele est vertu solement. Et por ce dit Alixandre
                    que noblece n'est autre chose se cele non qui adorne le corraige a bones mors. Donques,
                    n'a a celui noblece qui use vie deshoneste. Et por ce dit Juvenaus: Je aime miaus
                    que tu soies fis de Tercides et tu resembles Hector, que se Hector t'eust engendré
                    et tu ressemblasses Tercides, qui fu le plus cheitif home dou monde.</p>
                    <p xml:id="d002l753" n="4" rend="4">Li maistres dit: Por quoi je di que le meillor fruit que en noblesce de ancessors
                    soit si est cele que Tulles dit: Li grandismes herietaiges que les filz ont de lor
                    pere et qui sormonte touz patrimoines, ce est gloire de vertu et des euvres que il
                    ont faites.</p>
                    <p xml:id="d002l754" n="5" rend="5">Or vos ai ge dit un poi coment biauté et gentillesce sont contraires a euvre de vertu.
                    Que vos diroie je de isnelité ou de grandor ou de force de cors? de cui Boeces dit:
                    Vos ne sormontez pas les oliphanz par grant cors, ne les tors par force, ne les tygres
                    par isnelité: l'oscure mort mostre quels sont les cors des homes, et coment il sont
                    decheables.</p>
                    <lb/>
                </div2>
                <div2 xml:id="d002c113">
                    <head>
                        <title>2.115</title>
                        <abbr>115</abbr>
                    </head>
                    <p xml:id="d002l755" n="">Ci parole des biens de fortune.</p>
                    <lb/>
                    <p xml:id="d002l756" n="1" rend="1">Les biens de fortune sont .§{iii}.: richesce, seingnorie et gloire. Et voirement sont
                    il bien de fortune, car il vont et vienent d'oure en houre, ja n'auront point de fermeté,
                    car fortune n'est pas chose resnable, ne son cors n'est mie por droit ne par raison;
                    si come ele mostre touzjors de mainz homes qui sont noiant de sens et de vallors et
                    si montent en grandisme richesce ou en grant digneté de seingnorie ou en loenge de
                    grant pris; et un autre, qui sera le plus vaillant home dou monde, ne porroit avoir
                    un sol petit bien de fortune. Por ce dient les plusors que fortune est avuegle et
                    que ele torneie touzjors sa roe en non voiant. Mes nos en devons croire ce que les
                    saiges en dient, que Dieu abaisse les puissanz et enhauce les foibles. Et toutes fois
                    en dira li maistres aucune chose tant come il covient a bon home.</p>
                    <lb/>
                </div2>
                <div2 xml:id="d002c114">
                    <head>
                        <title>2.116</title>
                        <abbr>116</abbr>
                    </head>
                    <p xml:id="d002l757" n="">Ci dit de la premiere branche de fortune, c'est richesce.</p>
                    <lb/>
                    <p xml:id="d002l758" n="1" rend="1">Richesce est en avoir herietaiges, sers et pecune. En erietages sont conté edefices
                    et terres gaaingnables. De ce nos enseingne Tulles: Garde, fait il, se tu edifies,
                    que tu ne faces trop grant despens, car l'en doit garder moieneté. Oraces dit: Qui
                    aime droite moieneté si ne face trop vil [m]aison ne trop grant. Tulles dit: Li sires
                    ne doit pas estre ennoblis por sa maison, mes sa maison por lui. Seneques dit: Nulle
                    maison n'est trop petite qui reçoit assez d'amis, car grant maison ou nul n'entre
                    est honte au seingnor, meismement se plusors i entroient au tens de l'autre seingnor.</p>
                    <p xml:id="d002l759" n="2" rend="2">Vilaine chose est quant li trespassant dient: Ah, maison come tu as malement changié
                    seingnor. Por ce dit Oraces: Ne te chaut de grant maison, car en petite maison pues
                    tu mener roial vie. Lucans dit de Jule Cesar que il ne voloit mangier fors que por
                    vaincre la faim, ne maison for que por le froit; mes l'en doit loer grant vaiselement
                    en petite maison. Le grandor des maisons n'oste pas les [cures], selonc ce que Oraces
                    dit: Se tu es si riches que tu aies touz les deniers dou monde et soies de noble lignaige
                    riens ne te vaut a la fin, [nient] plus que se tu fuisses de baisses genz povres et
                    sens maison; car tu morras, a ce ne pues contrester par nus sacrefices: touz vendront
                    a la mort, ou tost ou tart. Ja maisons ne terres ne monciaus d'or ja ni osteront les
                    fievres dou cors lor seingnor; car, quant il est malades, cil qui est coveitous de
                    gaaingnier et a paor de p[e]rdre, autresi le aident sa maison ou son avoir come les
                    tables peintes aident a celui qui a mal as iauz. La noire mort boute igualment as
                    petites maisons des povres et as granz tors des rois.</p>
                    <lb/>
                </div2>
                <div2 xml:id="d002c115">
                    <head>
                        <title>2.117</title>
                        <abbr>117</abbr>
                    </head>
                    <p xml:id="d002l760" n="">Ci parole de sers.</p>
                    <lb/>
                    <p xml:id="d002l761" n="1" rend="1">Vos avez oï des herietages. Or poez oïr de la seconde maniere de richesce, ce est
                    de sers, et ce que le serf doit faire. Premierement lor donez ce que mestier lor est
                    et puis demande[z] lor servise. Seneques dist: Li sires est deceus quant il quide
                    que le servaige descende en tout l'ome, car la meillor partie en est ostee. Les cors
                    sont tenus au seingnor, mes la penssee est franche, qu'ele ne puet estre tenue en
                    la chartre ou ele est enclose qu'ele ne voise a sa volenté.</p>
                    <p xml:id="d002l762" n="2" rend="2">Li mastres dit: Tu dois donc vivre avec celui qui est plus bas de toi ensi come tu
                    voudroies que cil qui est plus haut vesquist avec toi; et toutes les fois que il te
                    sovendra combien tu as de povoir sor ton sergant, sovieingne toi que autretel povoir
                    a ton sire sor toi.</p>
                    <p xml:id="d002l763" n="3" rend="3">L'office as serjans est conf[o]rmer soi premierement a la maniere son seingnor, selonc
                    ce que dit Oraces: Les tristes heent les joios et les joios heent les tristes; et
                    li isnel le pereçous et li pereceus le isnel; et le bovieres heent ciaus qui ne voulent
                    boivre. Ne soies donc orgoilleus, car li amesurés desmesure aucune fois, et li paisible
                    prent semblance de furor. Cil qui croira que tu consentes a sa maniere te loera et
                    amera plus. Oraces dit: Le servise au puissant est douz a çaus qui ne l'ont pas esprové
                    [et] [cil qui l'a esprové] le crient; por ce garde que, quant ta nef est en haute
                    mer, tu la gouvernes en tel maniere que, se le vent changera, il ne la porte en l'eve
                    periolleus.</p>
                    <p xml:id="d002l764" n="4" rend="4">Li seconz offices est loer les bons seingnors et garder soi des mauvais. Oraces dit:
                    Garde que tu loeras, et autr[ui] peché ne te face honte; nos sumes aucune fois deceus,
                    quant nos loons celui qui n'en est dignes; laisse donc a deffendre celui qu[e] sa
                    corpe prient, car par aventure quant il viaut aucun mau faire il se fie en [ta] deffense;
                    mes la toe maison est en peril, se tu ne le secors quant vois ardoir chiés ton voisin.</p>
                    <p xml:id="d002l765" n="5" rend="5">Li tiers office est de rafrener avarice et luxure, de quoi dit Oraces: Ne te demant
                    covoitise, ne soies desirant de la biauté d'une meschine ou d'un enfant.</p>
                    <p xml:id="d002l766" n="6" rend="6">Le quart office est oster orgoill; et de ce dit un saige hom: Ne loer pas tes euvres,
                    ne blasmer les autrui, soies soef en servir ton puissant ami.</p>
                    <p xml:id="d002l767" n="7" rend="7">Li quint offices est que il ne se plaingne pas. Oraces dit: Çaus qui devant lor seingnor
                    se taissent de lor povreté en portent plus que çaus qui demandent; il i a differance
                    entre prendre honestement et ravir; car se li corbiaus se peust taire quant il manjue
                    il e[u]st plus a mangier et moins de noise et d'envie.</p>
                    <p xml:id="d002l768" n="8" rend="8">Li sesime office est acomplir ce que ses sires comant et qu'il n'ait aucune soffrance.
                    Lucans dit: Li beseing as serjanz n'est pas griès a lui, mes au seingnor. Li serjant
                    se doit moult garder que il ne soit jangleres. Juvenaus dit: La langue est la p[i]re
                    partie dou mauvais serjant. Mes il doit tel seingnor eslire, se il puet, qui soit
                    dignes que l'en le serve, car por la digneté as seingnors sont ennoblis les servises
                    as serjanz.</p>
                    <lb/>
                </div2>
                <div2 xml:id="d002c116">
                    <head>
                        <title>2.118</title>
                        <abbr>118</abbr>
                    </head>
                    <p xml:id="d002l769" n="">Ci parole de peccune.</p>
                    <lb/>
                    <p xml:id="d002l770" n="1" rend="1">Or a dit li contes [de] .§{ii}. parties de richesce; si dira ores de la tierce, ce
                    est de peccune. Et en peccune sont contés deniers, tresor, aornemenz et touz muebles;
                    de cui dit Tulles: Nulle chose est de si petit corraige come aimer richesce. Seneques
                    dit: Por ce est cil granz qui use [de vaissiaus] de or come de vaissiaus de terre,
                    et cil n'est pas maindres qui use de vaissiaus de terre come d'or. Juvenaus dit: Nulle
                    est plus haute chose ne plus honeste que despiter peccune si l'en ne l'a et d'estre
                    larges qui le a.</p>
                    <p xml:id="d002l771" n="2" rend="2">De trop covoitier ces choses nos rapellent plusors choses. La premiere est por ce
                    que vie d'ome est corte. Oraces dit: La briefté de vie nos mostre que nos ne devons
                    comencier chose de grant esperance; tu ne sés se tu vivras demain, ne pense donc demain,
                    car Dieu ne viaut que nos sachons ce qui est a venir, mes ordene la chose presente;
                    car cil doit estre liés qui puet dire: «Je ai bien vescu un jor», car, se li jors
                    de hui est clers, cil de demain sera oscurs; car nulle chose est bienouvree de toutes
                    pars. Seneques dit: En ce sumes nos touz deceus, que nos ne pensons a la mort, car
                    grant partie en est ja passee; ele tient tot ce que est alé de nostre aage. Perses
                    [dit]: Pense totevoies que tu morras mantenant: mort enporta le noble Hector lor qu'il
                    vivoit gloriousement, et veillesce amenuisa la renomee dou grant Tytonus.</p>
                    <p xml:id="d002l772" n="3" rend="3">La seconde chose est por ce que covoitise de richesce abat les vertus. Oraces dit:
                    Cil pert [le]s arme[s] et la vertu qui tozjors se haste de acroistre son chatel; il
                    dechiet por avoir; car joie et liesce ne vienent tant solement as riches homes; ne
                    cil ne vesqui mal qui morut en naissant. Juvenaus dit: Nus ne demande donc dont ce
                    vient que il ait, mes que il le puisse avoir. Oraces dit: Ne lignaige ne vertu n'est
                    prisé [sans] richesce; nulle chose n'est pas assez, car tu vois que chascuns a itant
                    de foi come il a deniers en sa huce.</p>
                    <p xml:id="d002l773" n="4" rend="4">Nulle plus dure chose n'est en povreté que ce que l'en s'e[n] guabe. Oraces dit: Richesce
                    done biauté et gentilesce, et por ce que vertu et renomee et honor et toutes choses
                    devines et humanes obeissent a richesces, et qui les aura il sera nobles fors et loiaus
                    et saiges et roi; mes ce lor torne encont[re], car peccune aporte vices et male renommee
                    en leuc de vertu.</p>
                    <p xml:id="d002l774" n="5" rend="5">La tierce chose est que deniers font home vicious, selonc ce que Juvenaus dit: Richesce
                    amoine premierement mauvaises mours et raemple le monde de outraige; car cil qui orent
                    premierement richesces soillerent mariaige et lignaige et maisons, dont puis sont
                    avenus maint peril au pueple et au païs. Oraces dit apertement que nobleté ne vient
                    pas par avoir, la ou dit: Ja soit ce que tu ailles orgoilleusement por ton avoir,
                    fortune ne mue pas gentilesce; car, se un pot de terre estoit tout covert d'or, ja
                    por ce ne remaint que il ne soit boe.</p>
                    <p xml:id="d002l775" n="6" rend="6">La quarte chose est que nul conquest ne saole covoitise. Oraces dit: Richesces croissent
                    engressement et touzjors faut aucune chose; tant come li avoir croist la cure et la
                    covoitise; qui moult quiert moult li faut; cil est bien riches qui se tient apaié,
                    et cil est povres qui bee granz richesces; cil n'est pas povre a qui sofist ce que
                    il a a sa vie; se tu es bien peü et bien vestu et chaciés, toutes les richesces dou
                    roi ne te porroient pas acroistre.</p>
                    <p xml:id="d002l776" n="7" rend="7">La quinte chose est la paor que li avoir t'aporte. Juvenaus dit: Ja soit ce que tu
                    ne portes que un poi d'argent, [se] tu [vas] par nuit tu auras paor des lairons, et
                    se tu vois a la lune un petit ramel removoir tu auras paor; mes cil qui riens ne porte
                    vet chantant devant les lairons. [Penible] chose est de garder grant avoir.</p>
                    <p xml:id="d002l777" n="8" rend="8">La sesime chose est que pecune viaut que l'en soit son serf. Oraces dit: La peccune
                    ou ele sert ou ele est servie; mes il est plus digne chose que ele ensive la corde
                    son seingnor que ele tire lui. Por ce dit Oraces: Je viaus sousmetre mes choses a
                    moi, non pas moi a mes choses. [Tulles dit: Et por ce que einsis est la chose, ne
                    croire que cil soit bieneurez qui porsit mult des choses], mes celui qui use saiement
                    ce que Dieu a doné et qui bien soufre sa povreté et qui plus crient vices que mort;
                    car riche chose et honeste est liee povreté et doloros usaige est grant povreté. Seneques
                    dit: Cil n'est pas povres qui liés est; et cil qui bien s'acorde a sa povreté est
                    riches; et cil n'est povres qui a petit mes qui plus covoite.</p>
                    <p xml:id="d002l778" n="9" rend="9">Se tu viaus enrechir, tu ne dois [a]croistre ton chatel, mes apetisier ta covoitise.
                    La corte voie a enrechir est despire richesce, car l'en puet bien tot despire, mes
                    non avoir le. Et por ce dit [Seneques]: Diogenes li povres fu plus riches que li granz
                    Alixandres, car plus valoit ce que il ne vosist recevoir que ce que Alixandres povoit
                    doner; car poi valoit ce que il avoit en sa borse ou en ses greniers, puis que il
                    ne beoit se a l'autrui non, et ne contoit pas ce que il avoit aquis, mes ce qui remanoit
                    a conquerre.</p>
                    <p xml:id="d002l779" n="10" rend="10">Et se aucuns demandoit quele est la mesure de richesce, je diroie que la premiere
                    est ce que necessité requiert; la seconde est que tu t'apaies de ce qui est assez,
                    car ce que nature desirre est bien, se tu ne li dones outraige. Boeces dit: Nature
                    se tient apaie de petites choses. Mes or se taist li contes a parlier de richesce,
                    si tornera a dire dou secont bien de fortune, ce est seingnorie.</p>
                    <lb/>
                </div2>
                <div2 xml:id="d002c117">
                    <head>
                        <title>2.119</title>
                        <abbr>119</abbr>
                    </head>
                    <p xml:id="d002l780" n="">Ci parole de la seingnorie.</p>
                    <lb/>
                    <p xml:id="d002l781" n="1" rend="1">Signorie est uns des biens qui vienent par fortune. Et ja soit ce que soient seingnories
                    de [pluissors] manieres, sor les autres est la plus digne cele des rois et de governer
                    cité et genz, ce est li plus nobles mestiers que l'en puisse avoir ou monde. Et entor
                    ce est la tierce science de pratique, si come li maistre devisa ça erriers ou conte
                    de philosophie. Et de ceste ne dira li contes ores plus se ce non que a moralité s'apartient,
                    mes en avant en dira li maistres ce que s'en apartient a seingnorie et governement
                    de cité, selonc ce que requiert l'usaige de son païs et la loi de Rome.</p>
                    <p xml:id="d002l782" n="2" rend="2">Selonc le comandement de moralité et de vertu, l'en doit atemprer les desirrers de
                    seingnorie. Juvenaus dit: Puissance fait mainz homes chaoir. Lucans dit: L'ordre des
                    destinees est ennuios, car il est deveé as hautes choses que ne dure longuement; et
                    il est grief chaoir s[oz] pesan faisse; les granz choses decheent par eles meismes;
                    et ce est li termes jusques a cui li Dieu laissent croistre les liesces: et il donerent
                    legierement les granz choses, mes a peines les guarantissent.</p>
                    <p xml:id="d002l783" n="3" rend="3">Seneques dit: Tu troveras plus legierement fortune que tu ne la tenras. Oraces dit:
                    Granz arbres est sovent crolés par vent, et les hauz [t]ors cheent plus [pesan]ment,
                    et foudre chiet as hautes montaingnes; autresi fait fortune, qui sovent change les
                    [joi]es en dolor et fait de haut bas: quant ele bat ses eles, il me covient laisser
                    ce que ele m'a doné. Seneques dit: Ah, fortune, tu n'es pas durablement bone...</p>
                    <p xml:id="d002l784" n="4" rend="4">Aprés doit home atemprer le desirrer de seingnorie, por ce que ele descuevre faintise
                    et ypocrisie. Car il est grant chose obeir a la seingnorie de ciaus qui faistrent
                    que il fussent bons por la covoitise d'avoir celle seingnorie. Il i a plusors qui
                    aucune fois sont humbles et autre fois orgoilleus, et ce est selonc fortune, non pas
                    de corraige. Terrences dit: Il est ensi de nos, que nos sumes granz et petiz, selonc
                    ce que fortune se porte.</p>
                    <p xml:id="d002l785" n="5" rend="5">L'office dou seingnor est que il atraie le pueple a son prou. Tulles dit: Il n'est
                    nulle chose qui plus face a tenir seingnorie que estre aimés ne nulle plus estra[n]ge
                    que estre cremus. Salustes dit: Plus seure chose est comander a çaus qui en sont constrains.
                    Seneques dit: Li souzmis heent celui cui il criement et chascuns desirre que cil qui
                    het perise. Tulles dit: Paor ne garde longuement son seingnor. Juvenaus dit: Poy de
                    tyrans muerent se il ne sont occis. Mes bienvoillance est bone garderesce de seingnor
                    et perpetuelment le fait renomer aprés sa mort. Ciaus qui vuelent estre cremus covient
                    que il criement çaus de cui il vuelent estre cremus. Boeces dit: Ne cuidier tu que
                    cil soit puissant qui touzjors ameine garde avec lui, car il crient çaus a cui il
                    fait paor.</p>
                    <p xml:id="d002l786" n="6" rend="6">Tulles dit que un qui avoit a nom Denis cremoit tant les raisoirs as barbiers que
                    il brulloit ses peilz; et Alixandres quant voloit il gesir avec sa feme il mandoit
                    ses serjanz devant por encherchier que en ses huches ne en ses dras n'eust coutel
                    repost: ce estoit mauvestié a fier soi plus en un serjant que en sa feme, ne por ceste
                    souspeçon ne fu il traïs de sa feme, mes de ses serjanz.</p>
                    <p xml:id="d002l787" n="7" rend="7">Sovieingne au seingnor que il fu sens digneté. Seneques dit car çaus qui sont monté
                    a ce que il ne esperoient [conçoivent] souvent mauvaise esperance. Terrences dit:
                    Nos enpirons touz quant nos avons le loisir. Staces dit: Nulle cure n'est si grief
                    a l'ome come longue esperance. Mes ci se taist li contes a parler de seingnories jusques
                    a tant qu'il en dira plus apertement, car il viaut premierement dire dou tiers bien
                    de fortune, ce est gloire.</p>
                    <lb/>
                </div2>
                <div2 xml:id="d002c118">
                    <head>
                        <title>2.120</title>
                        <abbr>120</abbr>
                    </head>
                    <p xml:id="d002l788" n="">Ci parole de gloire et de renommee.</p>
                    <lb/>
                    <p xml:id="d002l789" n="1" rend="1">Gloire est la bone renommee, qui cort par maintes terres, d'aucun home de grant affaire
                    ou de savoir bien son art. Ceste renomee desirre chascuns por ce que sans lui sa vertu
                    ne seroit pas coneue, selonc ce que Oraces dit: Vertu celee ne se devise pas de mauvestié
                    reposte. Et cil qui traitent de granz choses tesmoingnent que gloire done au proudome
                    une seconde vie, ce est a dire que aprés sa mort la renomee qui remaint de ses bones
                    euvres fait sembler que il soit encore en vie.</p>
                    <p xml:id="d002l790" n="2" rend="2">Oraces dit: La gloire defent que cil ne soit mors qui est dignes de loanges; mes contre
                    gloire dit il meismes Oraces: Quant tu seras bien coneus a la place de Agripe et en
                    la voie de Apius, encores te covendra il aler la ou alerent Numan et Ancus; ce est
                    a dire, quant ta renommee sera alee ça et la, encor te covendra il aler aillors, ce
                    est a la mort. Boeces dit: Mort despit toute gloire et env[e]lope les hauz et bais,
                    et igualist t[ouz]. Mes nos querons gloire si desmesureement que nos volons miaus
                    sembler bons que estre le et miauz estre mauvais que sembler le.</p>
                    <p xml:id="d002l791" n="3" rend="3">Por ce dit Oraces: Faus honor delite et renommee mençongiere espavente. Li fruit de
                    la gloire est sovent orgoil, de quoi dit Boeces Gloire, e[n] mans milliers d'omes
                    n'[e]s tu fors un enflement de orgoil. Mes en gloire n'a point de fruit se il n'a
                    autre bien avec, selonc ce que Juvenaus dit: Combien que gloire soit granz, ele ne
                    vaut riens se ele est sole.</p>
                    <p xml:id="d002l792" n="4" rend="4">Et ce dit Tulles: Qui viaut avoir gloire face que il soit tels come il viaut resembler,
                    car cil qui cuide gaaingnier gloire par fause demostrance ou par faintes paroles ou
                    par semblance de sa chiere est vilainement deceus, por ce que veraie gloire a racine
                    et fermeté, mais la fainte chiet tost come la flor, por ce que nulle chose fainte
                    ne puet durer longuement. Li maistres dit: Ou monde n'a si fause chose come vois,
                    mes mençonge a cors piez.</p>
                    <lb/>
                </div2>
                <div2 xml:id="d002c119">
                    <head>
                        <title>2.121</title>
                        <abbr>121</abbr>
                    </head>
                    <p xml:id="d002l793" n="">Ci dit de la comparoison entre les biens dou cors et de fortune.</p>
                    <lb/>
                    <p xml:id="d002l794" n="1" rend="1">Vos avez bien oï en ceste partie ce que li contes a devisé des biens de fortune; et
                    en errieres avoit il devisé les biens dou cors. Et les uns et les autres sont profitables
                    a la vie de l'ome, mes si come il est devisé autrefois, li uns est plus profitables
                    que li autres; car se tu viaus acompa[rag]ier les biens dou cors a çaus de fortune
                    je di que santé est meillor que richesce, et d'autre part di je que richesce vaut
                    miaus que force dou cors; et se tu viaus acompaingnier les biens dou cors entr'aus
                    je di que bon[n]e santé est meillor que grandor et force que isnelité; et se tu viaus
                    comparer les biens de fortune entr'aus, je di que gloire vaut miauz que richesce et
                    rente de cité vaut miauz que de chans.</p>
                    <lb/>
                </div2>
                <div2 xml:id="d002c120">
                    <head>
                        <title>2.122</title>
                        <abbr>122</abbr>
                    </head>
                    <p xml:id="d002l795" n="">Ci dit de guerre qui est entre honest et profitable.</p>
                    <lb/>
                    <p xml:id="d002l796" n="1" rend="1">Aprés ce que li maistres a mostré apertement les quels biens sont honestes et les
                    quels profitables, et quant sont plus honestes et plus profitables les uns que les
                    autres, encor remaint la quinte question entre honest et profitable, et a quoi l'ome
                    se doit plus tenir, a l'un ou a l'autre, car, se aquerre est profitable et doner est
                    honest, il avient sovent que nostre corraige est en doute lequel il fera. De quoi
                    dit Juvenaus: Force et [...] font a plusors mau faire, mes tant come le ciel se devise
                    de la terre et li feuc de l'aigue tant se devise profit de droiture; car toute la
                    force des seingnors dechiet mantenant que il comencent a perdre justise, et vertu
                    et seingnorie ne s'entrecordent guaires bien. Mes en ceste maniere dit Tulles, que
                    ces .§{iii}. choses - biens, honesté et profit - sont si entremellés que tot ce qui
                    est bon est tenu profitable et tot ce qui est honest est tenu bien; et de ce s'ensit
                    il que toute chose honeste est profitable.</p>
                    <p xml:id="d002l797" n="2" rend="2">Tien donc a certes et ne doute pas que honesté est si profitable que nulle chose n'est
                    profitable se ele n'est honeste, ne il n'a nulle differance en la generalité de ces
                    .§{ii}. choses, mes en lor proprietez. Raison coment: cist home est animaus en generalité,
                    non pas en conoissance; car a estre animaus n'a mestier autre chose se non tant que
                    il soit une sustance mortels qui ait arme et sentement, mes a ce que il soit home
                    covient que il conoisse raison et soit mortel. Donques, est la differance en la proprieté
                    solement.</p>
                    <p xml:id="d002l798" n="3" rend="3">Tot autresi honest et profitable sont une [chose] en generalité, mes a ce que aucune
                    chose soit profitable covient il que ele ait fruit, et a ce que ele soit honeste covient
                    il que ele nos atraie par sa digneté. C'est donc une meesme chose, por quoi il ensit
                    que nulle chose n'est profitable qui se descorde de vertu. Por ce pert il manifestement
                    que il n'a point de contraire [entre] profit et honesté; mes por ce que les genz cuident
                    que il soit profit a user les temporels choses et que il ne l[o]ist a faire contre
                    honesté, por ce est il proposé la question entre profit et honesté.</p>
                    <p xml:id="d002l799" n="4" rend="4">Tulles dit: Mes il semble a l'ome que profitable chose soit d'acroistre son prou dou
                    damaige d'un autre et que li uns tolle a l'autre; mes c'est plus contre droit de nature
                    que povreté ou dolor ou que mort, car il oste tot avant la comune vie des homes; car
                    se par gaaingnier nos avons volenté [de] despoiller et efforcier autrui, il covient
                    que la compaingnie des homes qui est selonc nature soit departie. Raison coment: se
                    aucuns membres cuidoit miauz valoir se il atraisist a lui la santé dou prochain membre,
                    il covendroit que tot li cors afoiblist et morust; autresi est il bien en humane compaingnie,
                    car autresi come nature outroie que chascuns aquerre ce que mestier li est por soi
                    miaus que par autrui, autresi ne outroie pas nature que nos acroisons [nos] richesces
                    por despoillier les autres.</p>
                    <p xml:id="d002l800" n="5" rend="5">Et cil qui grieve autrui por aquerre aucun prou ou il ne cuide riens faire contre
                    nature ou il li est avis que l'en se doit garder de povreté plus que de faire tort
                    a aucun. Mes se il ne cuide riens faire contre nature il n'est pas humain, et se il
                    li est avis que tort soit mal, mes croit que mort ou povreté soit encores pire, il
                    est deceus, car plus grief est le vice dou cuer, ce est tort, que cil dou cors ou
                    de fortune, ce est mort ou povreté.</p>
                    <p xml:id="d002l801" n="6" rend="6">Et se aucuns me demandoit: «Se un saiges muert de fain, ne doit il tolir a un autre
                    sa viande, qui riens n'i vaille», je di «Nenil!», por ce [que] vie ne m'est plus profitable
                    que cele volenté por quoi je me guart de faire tort a autrui por mon prou. Quant pert
                    la vie li cors est corumpus de mort, mes se je laise cele volenté je charrai en vice
                    de corraige; si [comm]e li vices dou corraige est plus grief que cil dou cors, autresi
                    li bien dou corraige est meillor que celui dou cors, car miauz vaut vertu que vie.</p>
                    <p xml:id="d002l802" n="7" rend="7">Il n'affiert pas a bon home mentir ne mau dire par son gaaing. Tu ne dois donc tant
                    prisier nulle chose ne tant covoitier ton profit que tu en perdes nom de bon home,
                    car tel profit ne te puet raporter tant come il te ravist, se il t[e] tolt nom de
                    bon home et amenuise en toi foi et justise. Por quoi, donques, voient les homes le
                    gaaing des choses et ne voient pas la tres grant poine de loi et de laidesce? Laissons
                    donc ceste pensee et gardons se ce que nos volons ensivre est honeste ou se nos mau
                    faisons a esciant; car solement dou penser est contre vertu, ja soit ce que l'en [ne]
                    vieingne jusques au fait; la volenté dou mau faire solement por la pensee suefre tel
                    peine come il eust le mal acompli; et en mau penser ne doit nus cuidier que sa pensee
                    soit celee longuement. Et qui peust celer a Dieu, si ne devroit il meffaire ne par
                    avarice ne par covoitise, ne par autre chose qui soi desavenant.</p>
                    <p xml:id="d002l803" n="8" rend="8">Tulles dit: Nulle chose [qui] est si corrumpue de vices puet estre profitable; et
                    se un saige home avoit .§{i}. anel de tel force que il ne peust estre veus tant come
                    il portast, ja por ce ne [seroit] il meins que se il ne l'eust. Les bons homes doivent
                    querre choses honestes, non pas repostes, car [a] proudome ne seroit chose covenable
                    voloir que il n'osast precher. Li maistres dit: Mes se tu t[e] tiens de mau faire,
                    que les genz ne saichent, tu ne aimes pas bonté, mes tu cries la peine. Et en ce ensis
                    tu la nature que Oraces dit des bestes: Li loup a paor de la fosse et li esperviers
                    des rex et li escoufle de l'amaison; autresi li mauvais laissent a pecher por paor
                    de la peine et li bons por amor de la vertu.</p>
                    <p xml:id="d002l804" n="9" rend="9">Et por ce que il apert, por ce qu'il est devant dit, que solement honeste chose est
                    profitable, se aucun profit venist et tu vois que aucune laidesce i est jonte, je
                    ne di pas que tu laisses celui profit, mes tu dois entendre que la ou laidesce est
                    ne puet avoir point davantaige; mes se nos volons jugier veraiement, toutes fois que
                    laidesce nos mostre semblance de prou siaut estre blasmable a la fin des choses; car
                    nos veons aucune fois que d'une chose honeste qui ne semble profitable avient a la
                    fin tel prou que l'en n'espere.</p>
                    <p xml:id="d002l805" n="10" rend="10">Raison coment. Damon et F[it]ias furent si bons amis que quant Denis le tirant ot
                    jugié l'un a mort, cil demanda un poi de terme qu'il peust aler ordener son testament
                    et ses choses, et li autres fu enguagé dedenz, ce fu par covenance que se cil ne venoit
                    cil morroit. Et quant cil fu revenus au jor, le tyrant se merveilla de lor amor, si
                    li requist que il le receussent a estre le tiers de lor amisté.</p>
                    <p xml:id="d002l806" n="11" rend="11">Or garde coment il fu profitable chose que cil remest por son ami et que li autres
                    revint per son ami, ja soit ce que l'une et l'autre semblast perillousse chose au
                    comencement: ensi avint de honesté profitable fin dont l'en ne se done guarde; et
                    de laidesce avient fin mauvaise et perillouse. Et por ce que une chose qui porte semblance
                    de profit est acomparigie a cele qui semble honeste, certes la semblance dou profit
                    doit couchier et cele de l'honeste doit valoir, por ce que honesté est vertu dou cuer
                    et de l'arme qui tozjors maint avec toi, mes bien de fortune est vain et decheable
                    sens nulle fermeté.</p>
                    <p xml:id="d002l807" n="12" rend="12">Por ce dit li Apostres: Tres bone grace est establir le cuer. Augustins dit: La tres
                    meillor chose est cele qui fait l'arme tres belle e tres bone, c'est vertu. Jhesu
                    fiz Syrac dit: Se tu es riches tu ne [seras] sens pechié. Seneques dit: Grieve chose
                    est non estre corrumpus par la multitude de richesce. Li maistres dit: Mes les gens
                    de nostre tens n'ont nulle cure de sa bonté, mes [que lor] choses soient bones. Seneques
                    dit: Li home n'a nulle plus vil chose de soi.</p>
                    <p xml:id="d002l808" n="13" rend="13">Augustins dit: Tu viaus avoir bones choses, et si ne viaus estre bons; ne ne viaus
                    male feme ne maus fis ne mauvaise coute ne mauvaises chaces, et si viaus avoir male
                    vie; que t'a donc ta vie forfait, que entre touz biens tu viaus estre mauvais? Mes
                    je te pri que tu aimes plus ta vie que ta chace. Seneques dit: Il ne puet chaloir
                    combien de gent te saluent, ne dou grant lit, ne des preciouses viandes, mes que tu
                    soies [bons], car es temporels choses n'a point de bien se ce non, que l'en use a
                    droit et sens peché, et ce apartient a vertu.</p>
                    <p xml:id="d002l809" n="14" rend="14">Seneques dit: Fols n'a mestier de nulle, car il n'en set user nulles. Jhesu fiz Syrac
                    dit: Richesce est bone qui n'a mauvaise entencion, ausi come li sanc est bon au cors
                    d'ome se il n'est corrompus de maladie. Salemon dit: Fous desirre touzjors ce qui
                    torne a son damaige. Seneques dit: Il n'est pas bien de vivre, mes bien vivre. Tulles
                    dit: Je croi que ce soit bons sens plus qui est droit et honest et avec vertu, car
                    vertu est le bien de nos proprement, mes li bien de fortune sont estranges.</p>
                    <p xml:id="d002l810" n="15" rend="15">Tulles dit: Toutes autres choses sont descheables, mes vertu est fichee as parfondes
                    racines; di donc que ce qui est posé dedenz toi soit tiens et cuides que humanes chaoites
                    soient maindres que vertus. Seneques dit: Il n'est pas tien ce que fortune te baille,
                    certes il doit perir. Il n'est si folle chose come de loer en toi les autrui choses,
                    ne nulle si nice surcuidance come rem[ir]er en toi ce que mantenant s'en puet aler
                    aillors; car frain d'or ne fait meillor le cheval.</p>
                    <p xml:id="d002l811" n="16" rend="16">Abacuc dit: Mal i est a celui qui amasse ce que n'est pas sien. Seneques dit: Ce desirre
                    et adresce tes pensers que tu soies apaiés de toi et de qui de toi naist; car quant
                    l'ome porchace des choses dehors mantenant comence a estre sousmés a fortune. Seneques
                    dit: Il est maindre que sers qui crient les sers, car li saiges se tient apaiés non
                    pas de vivre, mes de bien vivre. Boeces dit: Ou estroites et cheitives richesces,
                    quant li plusors ne les povent avoir trestoutes et ne vont as uns sens povreté des
                    autres!. Jhesu fiz Syrac dit: Le fondement de bon corraige est a non deliter soi as
                    vanes choses.</p>
                    <p xml:id="d002l812" n="17" rend="17">Grigoires dit: Il n'a pas tant de delit as vices come il a es vertus. Boeces dit:
                    Li honor des vertus ne fu pas aquis par les dignetez, mes li honor des degnetez avint
                    por les vertus, car vertu a sa propre digneté.</p>
                    <p xml:id="d002l813" n="18" rend="18">Et se aucuns me demandast por quoi Dieu vost que ce maus et biens temporels fussent
                    comuns as bons et au mauvais, je diroie que Augustins dit que Dieu le vost por ce
                    que li bien que li mauvais ont sovent ne fussent trop desirés et que les maus que
                    avienent as bons ne fussent trop despis; por ce est il grandisme sens de prisier poi
                    les biens et les maus qui sont comuns as bons et au mauvais, et aquerre les biens
                    qui proprement sont des bons et eschiver les maus qui proprement sont des mauvais.
                    Augustins dit: Por ce done Diau biauté es mauvais, que li bon ne cuide que ce seroit
                    granz biens.</p>
                    <p xml:id="d002l814" n="19" rend="19">Mes ci se taist li contes a parler des biens de l'arme et des biens dou cors et de
                    çaus de fortune et de la comparoison des uns et des autres, de quoi il a longuement
                    parlé, et si tornera as autres choses.</p>
                    <lb/>
                </div2>
                <div2 xml:id="d002c121">
                    <head>
                        <title>2.123</title>
                        <abbr>123</abbr>
                    </head>
                    <p xml:id="d002l815" n="">Ci parole de la vertu contemplative.</p>
                    <lb/>
                    <p xml:id="d002l816" n="1" rend="1">Li contes devisa ça erriere, la ou il comença a dire de vertu et premierement, que
                    prudence, justise, force et atemprance sont vertus actives, por adrecer les mours
                    des homes et por euvrer ce que a honeste vie apartient; et de ce a il dit assez diligemment.
                    Et la meismes dit il que il sont .§{iii}. autres vertus contemplatives, ce est foi,
                    esperance et charité, mes plus ne dit en cele partie, por ce est il bien raison que
                    il en die aucune chose.</p>
                    <p xml:id="d002l817" n="2" rend="2">Une vie est active, l'autre est contemplative. La vie active est la inocence des bones
                    euvres, selonc ce que li maistres a dit jusques ci ou conte des .§{iiii}. vertus.
                    La contemplative est li pensement des celestiaus choses. Cele est acointes a plusors,
                    cest[e] a petit. La vie active use bien les mondanes choses, la contemplative refuse
                    le monde et se delite en Dieu solement; car qui bien esprueve en la vie active puet
                    bien monter p[ui]s a la contemplative, mes cil qui encores desirre la temporel gloire
                    et la charnel covoitise est deveé de la contemplative, por quoi il li estuet demorer
                    en l'active tant qu'il soit purgiez: la doit il oster toz vices par usaige de bones
                    euvres, si qu'il ait l'entencion et la pensee pure et nete quant il vendra a contempler
                    Dieu.</p>
                    <p xml:id="d002l818" n="3" rend="3">Car tout autresi come celui qui est en la vie active est [ostés] de tos terrians desirriers,
                    tout autresi cil qui vit en contemplacion se retrait de toutes euvres actives. Et
                    por ce vois tu que la vie active sormonte a la mondane et la contemplative sormonte
                    a l'active. Et si come l'aigle fiche touz jors ses iauz contre le rai dou soloil et
                    ne le torne se par son paist non, tot autresi li saint home se torne au[cu]ne fois
                    a la vie active, por ce que ele est beseingnable as homes.</p>
                    <p xml:id="d002l819" n="4" rend="4">Mes ces .§{ii}. vies sont [diverses] entr'aus, car se l'ome desvoie de la contemplative
                    aucune fois et puis viaut revenir et renoveller sa droite entencion, il est bien receuz;
                    mes se il se desovre de la vie active, mantenant est il [seurpry] en desvoiement de
                    vices. Les .§{ii}. iauz de l'ome senefient ces .§{ii}. vies. Et por ce quant Dieu
                    comanda que li dextre ouil qui escandalisast fust ostés et getés hors, dist il de
                    la vie contemplative, se ele correut en error; por ce que miauz vaut a oster l'oil
                    de la contemplative [et garder celui de l'active], si que il aile a ses huevres a
                    la vie perdurable, que aler au feuc d'Infer</p>
                    <p xml:id="d002l820" n="5" rend="5">por error de la contemplative. Dieu abaisse sovent mainz homes es charnels choses,
                    par sa grace, cui il enhauce en la grandor de la contemplacion [et maint autre oste
                    il de contemplacion] par droite sentence et les abandone es terrianes choses.</p>
                    <lb/>
                </div2>
                <div2 xml:id="d002c122">
                    <head>
                        <title>2.124</title>
                        <abbr>124</abbr>
                    </head>
                    <p xml:id="d002l821" n="">De sains homes.</p>
                    <lb/>
                    <p xml:id="d002l822" n="1" rend="1">Li saint home qui cest monde refussent laissent [le] siecle en tel maniere que il
                    ne se delitent a vivre se en Dieu non; et tant come il se desoivrent de la conversacion
                    dou siecle, tant contemplent il la presence de Dieu a la veue de la pensee dedenz,
                    mes les privés euvres a[s] mauvais sont si manifestes que çaus qui desirrent le païs
                    deseure fuient lor mours et lor compaingnies.</p>
                    <p xml:id="d002l823" n="2" rend="2">Aucuns se departent des mauvais por ce que il ne soient envolopés de lor mauvestié,
                    mes plusors sont que, ja soit ce que il ne se puissent partir de lor compaingnie corporelment,
                    toutevoies s'en partent il par espirituel entencion, et, se la compaingnie est comune,
                    les cuer et les euvres sont diverses. Et ja soit ce que Dieu deffent la vie des sainz
                    en mi les charnels choses, a peines sera aucuns qui entre les delis dou siecle permaingne
                    sans vices. Por ce est il bien que l'en se parte corporelment dou monde, et miauz
                    vaut a dessevrer la volenté; mes cil qui en despart et cors et volenté est complis.</p>
                    <p xml:id="d002l824" n="2.125.1" rend="2.125.1">Autres comandemenz sont donés as bons qui demorent a la comune vie dou siecle, et
                    autres sont donees a çaus qui dou tout [le] reffussent, car a çaus qui sont au siecle
                    est comandé generaument que il facent bien en toutes lor choses, mes a çaus qui refusé
                    l'ont est comandé que il abandonent toutes lor choses. Et encor font il plus que ce,
                    car a ce que il soient parfais ne soufist pas que il renoie ses choses, mes il covient
                    renoier soi meismes. Et certes renoier soi n'est pas autre chose que refuser ses volentez
                    en tel maniere que cil qui estoit superbes devieingne humbles et cil qui estoit plains
                    d'ire devieingne mansuetes; car qui refuse ses choses et ne refusse ses volentez,
                    il n'est pas deciples de Dieu. Por ce dit Il: Qui viaut venir aprés moi, renoie soi
                    meismes. Mes de ce se taist ores li contes et torne a dire de .§{iii}. vertus contemplatives,
                    et premierement de foi.</p>
                    <lb/>
                </div2>
                <div2 xml:id="d002c123">
                    <head>
                        <title>2.126</title>
                        <abbr>126</abbr>
                    </head>
                    <p xml:id="d002l825" n="">Ci parole de la foy.</p>
                    <lb/>
                    <p xml:id="d002l826" n="1" rend="1">Nus ne puet venir a beatitude se par foi non, et cil est droitement beates qui croit
                    droitement et garde la droite foy. Et lors est bien Dieu loés et glorifiés quant il
                    est creus veraiement, et lors puet il bien estre requis et priés. Sans foi ne puet
                    nus hom plaire a Dieu, car tout ce qui n'est par foi est pechés; si come l'ome qui
                    arbitre a de livre seingnorie de soi par sa volenté se depart de Dieu, tout autresi
                    retorne il par droite creance de son cuer.</p>
                    <p xml:id="d002l827" n="2" rend="2">Mes Dieu resgarde la foi en mi le cuer, ou cil ne se puet escuser qui mostre semblant
                    de verité et [a] en cuer malice de grant error. Et si come la foi qui est en la boche
                    et n'est creue dedenz le cuer ne profite de rien, tout autresi la foy qui est en le
                    cuer ne vaut nient se ele ne est mostree par la boche, car cele foi est vuide qui
                    est sens euvre. Por ce sont plusors homes qui sont crestiens solement par foy, mes
                    en l'uevre se descordent moult de la crestiene verité.</p>
                    <lb/>
                </div2>
                <div2 xml:id="d002c124">
                    <head>
                        <title>2.127</title>
                        <abbr>127</abbr>
                    </head>
                    <p xml:id="d002l828" n="">Ci parole de charité.</p>
                    <lb/>
                    <p xml:id="d002l829" n="1" rend="1">Ja soit ce que aucuns semble estre bons par foi et par euvre, je di que il n'a point
                    de vertu se il est voide de charité et d'amor as homes. Car ce dit li Apostres: Se
                    je bailloie mon cors a ardoir, ne me vaudroit nient, se je n'ai charité. Sans amor
                    de charité ne puet nus venir a beatitude, ja soit ce que il ait droite creance, por
                    ce que la vertu de la charité est si tres grant que nus guerredons ne se puet comparer:
                    ele est dame et roine de toutes vertus et liein de la perfection, car ele lie les
                    autres vertus.</p>
                    <p xml:id="d002l830" n="2" rend="2">Charité est aimer Dieu et le prosme, et l'amor de Dieu est semblable a la mort. Salemon
                    dit: Amor est autresi fort come la mort, car si come la mort desoivre l'arme dou cors,
                    tout autresi l'amor de Dieu depart l'ome dou monde et de charnel amor. Cil non aime
                    Dieu qui despit ses comandemenz, autresi non aime cil le roi qui het sa loi. Cil guarde
                    charité qui aime son prosme. Jhesu Crist est Dieu et home, donc cil qui het home n'aime
                    pas dou tout Jhesu Crist. Mes la conoissance des bons est de non heir les persones,
                    mes de haïr lor colpes.</p>
                    <lb/>
                </div2>
                <div2 xml:id="d002c125">
                    <head>
                        <title>2.128</title>
                        <abbr>128</abbr>
                    </head>
                    <p xml:id="d002l831" n="">Ci parole de esperance.</p>
                    <lb/>
                    <p xml:id="d002l832" n="1" rend="1">Cil qui ne finent de mau faire por nient ont esperance en la pitié Dieu et en sa misericorde
                    requerre; mes se il cessassent de males euvres, il le porroient bien prier. Et lors
                    doit home avoir esperance en Dieu que il li pardoint ses meffais, mes home doit molt
                    douter que, per esperance que Dieu promet de son perdonement, il ne soit perseverains
                    en pecher, autresi ne se doit il desparer, por ce que les tormens sont establis selonc
                    les pechiés, mes il doit eschiver l'un peril et l'autre, en tel maniere que il se
                    gart de mau faire et que il ait esperance en la misericorde de Dieu.</p>
                    <p xml:id="d002l833" n="2.129.1" rend="2.129.1">Justes sont tozjors en paor et en esperance, car une fois s'en[au]cent por esperance
                    de la perpetuel liesce, une autre fois doutent por paor dou feuc de la Gehenna.</p>
                    <lb/>
                </div2>
                <div2 xml:id="d002c126">
                    <head>
                        <title>2.130</title>
                        <abbr>130</abbr>
                    </head>
                    <p xml:id="d002l834" n="">Ci parole de peché.</p>
                    <lb/>
                    <p xml:id="d002l835" n="1" rend="1">Cha errieres est mostré que est vertu active et contemplative [mes de la contemplative]
                    briefment, por ce que ele requiert grant solempnité. Or est covenable a dire un poi
                    de peché et de vices, car, se l'en conoist lor naissance et lor norrissement, il s'en
                    puet miauz prendre garde; por quoi je di que peché n'est autre chose que trespasser
                    la devine loi et non obeir as celestiaus mandemenz; car peché ne seroit se le deveement
                    ne fust; se peché ne fust, ne seroit vertu, ne malice ne porroit estre, se aucune
                    semences de lui ne fussent. Ne nos ne oions les celestiaus mandamenz par oreilles
                    dou cors, mes la opinion dou bien et dou mal vient en nos en tel maniere que nos savons
                    naturelment que nos devons faire bien et eschiver le mal. Donc di je bien que le comandement
                    Dieu n'est pas escrit en nos par letre d'encre, mes il est fichiés en nos cuers par
                    devin esperit.</p>
                    <p xml:id="d002l836" n="2" rend="2">Por ce puet chascuns entendre que la opinion de l'ome devient devine loi. Et por ce
                    avient il que, mantenant que l'en pense de mau faire, sueffre il la peine et le torment
                    de sa conscience; que totes choses puet home fuir, mes son cuer non, por ce que nus
                    hom puet desevrer soi de soi meismes: ou il aille la malice de la conscience ne le
                    guerpist pas. Et ja soit ce que aucuns qui mau face eschape de jugemenz as homes,
                    il ne eschapera des jugemenz de sa conscience, car a soi ne puet nus hom celer ce
                    que il cele as autres. Il set bien que il fait mal, ensi chiet sor lui double sentence:
                    une en cest siecle por sa [consience], et l'autre en celui dou perpetuel torment.</p>
                    <p xml:id="d002l837" n="3" rend="3">Por ce dit Ysidres que l'entencion as euvres est oil [et] lumiere de l'ome, car se
                    l'entencion de l'ome est bone, certes l'uevre sera bone, mes l'uevre de mauvaise entencion
                    ne puet estre se mauvaise non, ja soit ce que ele resemble a estre bone. Por ce chascuns
                    est jugés bons ou mauvais selonc sa entencion. Çaus qui font bones euvres ou mauvais
                    entendement sont avueglés par cele euvre dont il povoient estre enluminés. Chascuns
                    face donc le bien par bone entencion, que autrement seroit il perdus. Mes puis que
                    li contes nos a dit coment l'ome se doit guarder que sa opinion ne soit corrompue
                    et que ait bone entencion, si viaut [dire] il des pechiés qui en l'uevre sont.</p>
                    <lb/>
                </div2>
                <div2 xml:id="d002c127">
                    <head>
                        <title>2.131</title>
                        <abbr>131</abbr>
                    </head>
                    <p xml:id="d002l838" n="">Ci dit des criminaus pechiés.</p>
                    <lb/>
                    <p xml:id="d002l839" n="1" rend="1">Les criminaus pechés sont .§{vii}.: superbe, envie, ire, luxure, covoitise, mescreance
                    et avarice. Encor sont mainz autres pechiez que toz naissent et muevent de ces .§{vii}.
                    que je vos ai nommez. Mes de touz pechiez est superbe la mere et la racine que touz
                    les engendre.</p>
                    <p xml:id="d002l840" n="2" rend="2">Et neporquant chascuns de ces .§{vii}. engendre autres pechés, car de superbe vient
                    orgoill, despit, vantance, ypocrisie, contension, descorde, perdurableté et contumace;</p>
                    <p xml:id="d002l841" n="3" rend="3">de envie naist haine, decevance, leesce dou mau dou prosme et tristece de son bien,
                    mau dire et abaissier le bien;</p>
                    <p xml:id="d002l842" n="4" rend="4">de ire muevent tençons, gros cuer, complainte, cris, desdaing, tort, non suffrance,
                    cruauté, folie, malignité et murtre;</p>
                    <p xml:id="d002l843" n="5" rend="5">de luxure vienent avuegleté de cuer, non fermeté, amor de soi meismes, haine de Dieu,
                    volenté de cest siecle et despit de l'autre, fornicacion, avoltire, peché contre nature;</p>
                    <p xml:id="d002l844" n="6" rend="6">de covoitise naissent cheitive leesce, laidesce, molt parler, vain parler, forsennerie,
                    yvresce, prodigalité, desmesurance, deshonesté et des[vergoigne];</p>
                    <p xml:id="d002l845" n="7" rend="7">de mescreance naissent malice et petit coraige, desesperance, peresce, desconoissance,
                    non porvoiance, sotie et delit de mal; de avarice vienent traïson, fauseté, forjurer,
                    force, dur cuer, symonie, usure, larrecin, mençonge, rapine, non justise et decevance.</p>
                    <p xml:id="d002l846" n="8" rend="8">Ces pechiez et mainz autres sont engendrés par superbe principaument. Et si come les
                    vertus mantienent humane compaingnee en bones pes et en bone amor et amoinent l'arme
                    en sauveté, tout autresi les pechés derrompent la compaingnie des homes et l'arme
                    condussent a enfer, car orgoill engendre envie, et envie engendre mençonge, et mençonge
                    engendre decevance, et decevance engendre ire, et ire engendre malevoillance, et malevoillance
                    engendre ennemisté, et ennemisté engendre bataille, et bataille derompe la loi et
                    guaste la cité.</p>
                    <lb/>
                </div2>
                <div2 xml:id="d002c128">
                    <head>
                        <title>2.132</title>
                        <abbr>132</abbr>
                    </head>
                    <p xml:id="d002l847" n="">Ce est le darraen enseingnement [de cest] livre.</p>
                    <lb/>
                    <p xml:id="d002l848" n="1" rend="1">En ces[t] livre nos a enseingné li maistres les enseingnemenz de vertu et de vices,
                    les uns por ovrer, les autres por eschiver, car ce est l'achoison por quoi l'ome doit
                    savoir bien et mal. Et ja soit ce que li livres parole plus longuement des vertus
                    que des vices, neporquant la ou li bien sont comandé a faire doit chascuns entendre
                    que les maus sont devees a faire, selonc ce Aristotes dit: Uns meismes enseingnemenz
                    est de .§{ii}. contraires choses.</p>
                    <p xml:id="d002l849" n="2" rend="2">Cil qui viaut atorner sa vie au profit de lui et des autres, Seneques li comande que
                    il use la forme des .§{iiii}. vertus par droit mi et amesureement, selonc la diversité
                    dou leuc et dou tens et des persones et de achoison. Por ce doit l'en ensivre les
                    traces au meillor et faire ce que il fait; car si come la cité reçoit la figure dou
                    seel, autresi la moralité des homes est formee par exemples. Garde donc to[t] home
                    de mau faire et soit tout asseur que quant home est entechiés une fois de male renommee
                    il li covient moult d'eve a bien laver.</p>
                    <p xml:id="d002l850" n="3" rend="3">Mes ci se taist li contes a parler de ceste matire, car il viaut comencier la tierce
                    partie de son livre, por enseignier la science de bone parleure, selonc ce que il
                    dit en son prologue devant.</p>
                    <lb/>
                </div2>
            </div1>
            <div1 xml:id="d003" type="section">
                <head>
                    <title>Libro III</title>
                    <abbr>3</abbr>
                </head>
                <div2 xml:id="d003c001">
                    <head>
                        <title>3.1</title>
                        <abbr>1</abbr>
                    </head>
                    <p xml:id="d003l1" n="">Ci comence rethorique, ce est le livre de bone parleure qui enseingne bien parler.</p>
                    <lb/>
                    <p xml:id="d003l2" n="1" rend="1">Aprés ce que maistres Brunet Latin ot complie la seconde partie de son livre, en quoi
                    il demostre assez bonement coment home doit estre en moralité, et coment il doit vivre
                    honestement et governer soi et sa mesnee et ses choses selonc la science de etique et
                    de yconomique, dont il fist mencion la ou il devisa les membres de philosophye, et que
                    il ot dit quele [chose] derompe la loi et guaste la cité, il li fu avis que tout ce
                    estoit une euvre coupee se il ne deist [de] la tierce science, ce est politique, qui
                    enseingne coment hom doit governer la cité, car citez n'est autre chose que unes genz
                    assemblees por vivre a une loi et a un governeor.</p>
                    <p xml:id="d003l3" n="2" rend="2">Tulles dit que la plus haute science de cité governer  si est rethorique, ce est a dire
                    la science dou parler; car se parleure ne fust, citez ne seroit, ne nul establissement
                    de justise ne de humane compaingnie. Et ja soit ce que parleure soit donee a toz homes,
                    Caton dit que sapience est donee a poi. Et por ce di je que parleres sont de .§{iiii}.
                    manieres: car les uns sont garnis de grant sens et de bone parleure, et ce est la flor
                    dou monde; les autres sont vuedes de sens et de bone parleure, et ce est la tres grant
                    mescheance; les autres sont voides de sens, mes il sont trop bien parlanz, et ce est
                    grandisme perilz; les autres sont plains de sens, mes il se taissent por la povreté
                    de [lor] parleure, et ce requiert aide. Et por cestes diversités furent les saiges en
                    contens de ceste science se ele est par nature ou se ele est par art.</p>
                    <p xml:id="d003l4" n="3" rend="3">Et a la verité dire, devant ce que la tor de Babel fust faite toz homes avoient une
                    meisme parleure naturelment, ce est ebreu; mes puis que la diversité des langues vint
                    entre les homes, sor les autres en furent .§{iii}. sach[r]ees: ebreu et greu et latin.
                    Et nos veons que par nature ceaus qui habitent en orient parolent en la gorge, si come
                    les ebreus font; les autres qui sont au mi leu de la terre parolent au palet, si come
                    li grezois; et çaus qui habitent es parties d'occident [parolent] e[s] dens, si come
                    font les ytaliens.</p>
                    <p xml:id="d003l5" n="4" rend="4">Et ja soit ce que ceste science ne soit en parler solement, mes en bien parler, neporquant
                    Platons dit que ele est par nature, non pas par art, a ce que l'en trueve mainz bons
                    parliers naturelment sens nul enseingnement. Aristotes dit que ele est art, mais mauvais[e],
                    por ce que por parleure estoient avenu as homes plus de mau que de bien.</p>
                    <p xml:id="d003l6" n="5" rend="5">Tulles s'acorde bien que la sole parleure  est par nature, mes en la bone parleure covient
                    .§{iii}. choses: nature, us et art, [car us et ars] sont plains de granz enseingnemenz,
                    et enseingnement n'est autre chose que sapience,</p>
                    <p xml:id="d003l7" n="6" rend="6">et sapience [est] a comprendre les choses selonc ce que eles sont: por ce est ele apelee
                    amoiene[res]se des choses, car ele les porvoit toutes devant, et lor met certaine fin
                    et certeine mesure. Et la ou sapience est jointe a parleure, qui dira que il en puisse
                    naistre se bien non?</p>
                    <p xml:id="d003l8" n="7" rend="7">Tulles dit que au comencement que les homes vivoient a loi de bestes sans propre maison
                    et sans conoissance de Dieu parmi les bois et parmi les repostailes champestres, si
                    que nus n'esgardoit mariaige, nus ne conoissoit pere ne filz, si fu un saige home bien
                    parlant, qui tant conseilla les autres et tant lor mostra la grandor de l'ome et la
                    digneté de la raison et de la discrecion, que il les  retraist de ces sauvagines et
                    les [c]ombra a habiter en un leuc, et a garder raison et justise. Et ensi par la bone
                    parleure [qui en lui estoit] o sens fu cest home ausi come un secont Dieu, qui estora
                    le monde par l'ordre de humane compaingnie.</p>
                    <p xml:id="d003l9" n="8" rend="8">Et si nos raconte l'estoire que Anfion, qui fist la cité de Athenes, i fasoit venir
                    les pierres et le marien a la douçor de son chant, ce est a dire que par ses bones paroles
                    il retraist les homes des sauvaiges roches ou il habitoient et les amena a la comune
                    habitacion de cele cité.</p>
                    <p xml:id="d003l10" n="9" rend="9">Et d'autre part s'acorde bien Tulles a ce que Aristotes dit [de parleure, que ele est
                    mauvaise art]; mes se parleure est sans sapience, quant un home a bone langue dehors,
                    et il n'a point de consoil dedenz, sa parleure est fierement perillouse a la cité et
                    as amis.</p>
                    <p xml:id="d003l11" n="10" rend="10">Ore est il donc prové que la science de rethorique n'est pas dou tout aquise par nature
                    ou par us, mes par enseingnement et par art; por quoi je di que  chascuns doit estudier
                    son engin a savoir le,</p>
                    <p xml:id="d003l12" n="11" rend="11">car Tulles dit [que li hom,] qui en molt [de choses] est maindres et plus foibles des
                    autres animaus, les devance de ceste une chose, que il puet parler: donc pert il manifestement
                    que celui aquiert tres nobles choses qui devance les homes de quoi l'ome sormonte as
                    bestes.</p>
                    <p xml:id="d003l13" n="12" rend="12">Nepornient dit li proverbes que norreture passe nature: car selonc ce que nos trovons
                    en la premiere et en la seconde partie de ces livres, l'arme de touz homes est bone
                    natureement, mes ele mue sa nature par la mauvestié dou cors en quoi ele maint enclose,
                    autresi come le vin qui empire por la mauvestié dou vaisel. Et quant le cors est de
                    bone nature, il conorte sa arme, et aide sa bonté; lors li vallent et art et us. Car
                    art li enseingne les comandemenz qui a ce covienent, et us le fait prest et apert et
                    esmolu a l'uevre.</p>
                    <p xml:id="d003l14" n="13" rend="13">Et por ce viaut li maistres  ramentevoir a son ami le ruelle et l'enss[eign]ement de
                    l'art de rethorique, qui molt l'aidero[n]t a la soutileté qui est en lui par sa bone
                    nature. Mais tout avant dira il que est rethorique, et desous cui ele est, et puis
                    de son office et de sa fin et de sa nature, et de ses pars. Car qui bien set [c]e,
                    il entent miauz le complement de ceste art.</p>
                    <lb/>
                </div2>
                <div2 xml:id="d003c002">
                    <head>
                        <title>3.2</title>
                        <abbr>2</abbr>
                    </head>
                    <p xml:id="d003l15" n="">Ci dit de rethorique que ele est, de son office et de sa fin.</p>
                    <lb/>
                    <p xml:id="d003l16" n="1" rend="1">Rethorique est une science qui nos enseingne bien pleinement et parfaitement dire es
                    choses comunes et es privees; et toute sa entencion est a dire paroles en tel maniere
                    que l'en face croire ses diz a çaus qui les oient.</p>
                    <p xml:id="d003l17" n="2" rend="2">Et sachés que rethorique est desouz la science de cité governer, selonc ce que Aristotes
                    dit en son livre qui est translaté ça en errieres en romains, autresi come art de faire
                    frains et seles est souz l'art de  chevalerie.</p>
                    <p xml:id="d003l18" n="3" rend="3">L'office de cest[e] art, selonc ce que Tulles dit, est de parler pensseement por faire
                    [croire] ce que il a dit. Entre l'office et la fin a tel differance, que en l'office
                    consirre li parleor ce qui covient a sa fin, ce est a dire que il parole en tel maniere
                    que il soit creüs, et en la fin consirre il ce qu'il covient a son office, ce est a
                    dire [faire] croire par sa parleure.</p>
                    <p xml:id="d003l19" n="4" rend="4">Raison coment: l'office dou fisicien est a faire cures et medicines penseement por
                    saner, et sa fin est saner por ses medicines; et briefment l'office de rethorique est
                    a parler penseement selonc les enseingnemenz de l'art, et la fin est cele chose por
                    quoi il parole.</p>
                    <p xml:id="d003l20" n="5" rend="5">La matire de rethorique est ce de quoi li parlieres dit, autresi come les malades sont
                    matire dou fisicien. Dont Gorgias dit que toutes choses de quoi covient dire sont matire
                    de ceste art.</p>
                    <p xml:id="d003l21" n="6" rend="6">Ermagoras dit que ceste matire  est es causes et es questions, et disoit que causes
                    sont ce de quoi li parleors sont en contens de aucunes certaines genz ou d'autres choses
                    certaines; et de ce ne disoit il mie mal. Mes il disoit que question estoit ce sor
                    quoi li parleor sont en contens sens nommer certeines genz ou autres choses qui apertieingne[nt]
                    as beseingnes certaines, si come est ore de la grandor dou soloil ou de la forme dou
                    fermement: de ce disoit il trop mal, car tel chose ne covient pas a governer cité,
                    ainz sont de philosophes qui s'estudent en parfonde clergie.</p>
                    <p xml:id="d003l22" n="7" rend="7">Por ce sont il deceus cil qui cuident que raconter fables ou ancienes estoires ou quant
                    que l'en puet dire [soient] matire de rethorique: mes ce que l'en dit de boche, ou
                    que il mande penseement par ses letres por faire croire ou por contencion de loer ou
                    de blasmer, ou de consoil avoir sur aucune  beseingne, ou de chose qui requiert jugement,
                    tot ce est de la ma[ti]re de rethorique.</p>
                    <p xml:id="d003l23" n="8" rend="8">Mes tout ce que l'en ne dit artefielment, ce est a dire par nobles paroles griés et
                    replaines de bones sentences, ou par aucunes des choses devant dites, est hors de ceste
                    science et loins de ces riulles. Por ce dit Aristotes que la matire de ceste art est
                    sor .§{iii}. choses solement, ce est monstrement, consoil et jugement.</p>
                    <p xml:id="d003l24" n="9" rend="9">A ce meismes s'acorde bien Tulles, et dit que demostrement est quant li parleor loent
                    ou blasment home ou autre chose generaument ou particulierment. Raison coment: «Je
                    loe molt biauté de femes», dit li uns; «Et je [la] blasme», dit l'autre; et ce dit
                    generaument. Mes partiement dit li uns: «Jule Cesar fu molt pros et molt vaillans»;
                    fait l'autre: «Non fu, mes traitres et desloiaus». Et ceste question n'a pas leuc se
                    e[s] choses  passees et presentes non, car de ce qui est a venir ne puet nus estre
                    blasmés ne prisiees.</p>
                    <p xml:id="d003l25" n="10" rend="10">Consoil est quant li parleor consoillent sur une chose qui est proposee devant els,
                    ou generaument ou partiement, por mostrer le quel soit profitable et quel non. Raison
                    coment: dit uns de chardenaus de Rome generaument: «Profitable chose est garder pes
                    entre crestiens»; «Non est», fait l'autre. Mes partiement dit li uns: «Profitable chose
                    est la pes entre le roi de France et celui d'Angletere»; «Non est», fait l'autre. Et
                    ceste question n'a pas leuc se e[s] choses futures non. Et quant chascuns a doné son
                    consoil, l'en se tient a celui qui mostre plus ferme raison et plus creable.</p>
                    <p xml:id="d003l26" n="11" rend="11">Jugement est en acuser et en deffendre, ou en demander, ou en refusser, por mostrer
                    de l'ome ou d'autre chose generaument ou partiement que ele soit juste ou non. Raison
                    coment: «Je di generaument»,  fait li uns, «que touz lairons doivent estre pendus»;
                    fait li autres: «Non doivent pas». Ou dit li uns: «Cil qui bien governe la cité doit
                    avoir grant guerredon»; fait li autres: «Non doit». Mes partiement dit li uns: «Je
                    di que l'en doit pendre Goliam por ce que il est lierres ataint»; «Non est», fait li
                    autres. Ou: «Je demant guerredon por ce que je ai fait le profit dou comun»; «Non as
                    fait», dit li autre, ou respont par aventure: «Tu as deservi peine». Et ceste question
                    n'a pas leuc se des choses passees non, car nus doit estre dampnés ne guerredonés se
                    des choses passees non que il ait faites. Mes de ce se taist ores li contes, por deviser
                    les pars de rethorique.</p>
                    <lb/>
                </div2>
                <div2 xml:id="d003c003">
                    <head>
                        <title>3.3</title>
                        <abbr>3</abbr>
                    </head>
                    <p xml:id="d003l27" n="">Ci devise les parties de rethorique.</p>
                    <lb/>
                    <p xml:id="d003l28" n="1" rend="1">En ceste science dit Tulles qu'il i a .§{v}. parties, ce sont trovemenz, ordre, paroles,
                    memoires et parleures. Boeces dit que [ces].v. choses sont si de la sustance dou parler
                    que  se aucun[e] i faut il [n'] est complis, tout autresi come li fondement et la parois
                    et la coverture sont parties d'une maison, sens quoi ele ne est pas enterine maison.</p>
                    <p xml:id="d003l29" n="2" rend="2">Trovement est un apensement [de] trover choses voires ou voires semblables, et a prover
                    sa matire. C'est le fondement et la fermeté de tote ceste science, que tout avant que
                    l'en die ou que il escrive mot, doit il trover ses raisons et ses argumenz, et prover
                    ses diz por faire les croire a çaus cui il parole.</p>
                    <p xml:id="d003l30" n="3" rend="3">Ordres est a establir ses dis et [s]es argumenz qu'il a trovez chascun en son leuc,
                    selonc que il puisse miaus valoir; ce est a dire que tot avant doit il metre les bones
                    raison, et au mileu les foibles, mes a la fin doit il metre les tres fors argumenz
                    en quoi il plus se fie, et que son aversaire ne puisse contrester.</p>
                    <p xml:id="d003l31" n="4" rend="4">Parables est li atornemenz de paroles et de sentences avenables a ce qu'il a trové;
                    car trover et penser  poi vaudroit sans les parables acordans a sa [matire]: car les
                    paroles doivent servir a la matire, non pas la matire as paroles. Car uns biaus mot
                    et une similitude, ou un exemple qui soit semblable a la matire conferme trestouz les
                    dis, et les fais biaus et creables. Por ce d[o]it li parleor quant il traite de estr[if]
                    ou de guerre dire parole de guerre et de victoire, et en dolor paroles de corrous,
                    et en joie paroles de liesce.</p>
                    <p xml:id="d003l32" n="5" rend="5">Memoire est a sovenir soi fermement de ce qu'il a pensé et mis en ordre; car tot seroit
                    ausi come nient se il ne s'en sovenist quant il est au parler venus. Et si ne cuide
                    nul que ce soit la naturel memoire, qui est une vertu de l'arme qui se sovient de ce
                    que nos aprenons par aucun sens dou cors; ainz est memoire artefiel, que l'en aquiert
                    par enseingnemenz de saiges a retenir ce que il pense et que il aprent.</p>
                    <p xml:id="d003l33" n="6" rend="6">Parleure est a dire ce que il a trové  et establi en sa pensee, ou avenableté [dou
                    cors] et de la vois et des mours selonc la digneté des choses et des parables. Et a
                    la verité dire quant li parlieres vient a dire son conte, il doit consirrer sa matire
                    et son estre, car autrement doit porter ses membres et sa chiere et son esgart en dolor
                    que en liesce, et autrement en guerre que en pes, et autrement en un leuc que en .§{i}.
                    autre. Por ce doit chascuns garder que il ne lieve ses mains, ne ses iauz, ne son front
                    en maniere qui soit blasmable. Et sor ceste matire vaut la doctrine qui [est] ça en
                    errieres ou livre de vices et de vertus, ou chapistre de garde.</p>
                    <lb/>
                </div2>
                <div2 xml:id="d003c004">
                    <head>
                        <title>3.4</title>
                        <abbr>4</abbr>
                    </head>
                    <p xml:id="d003l34" n="">Ci devise de .§{ii}. manieres de parler, ou de boche ou par letres.</p>
                    <lb/>
                    <p xml:id="d003l35" n="1" rend="1">Or dit li maistres que la science de rethorique est en .§{ii}. manieres, une qui est
                    en disant de boche, et une autre que l'en mande par letres; mes li enseingnement sont
                    comun, car n'en  puet chaloir que l'en die un conte, ou que il le mande par letres.
                    Mes l'une et l'autre maniere puet estre diversement, ce est par contens et sens contens.
                    Et ce qui est [dit ou] escrit sens contens n'apartient pas a rethorique, selonc ce
                    que Aristotes et Tulles dient apertement. Mes Gorgias dit que tot ce que li parleor
                    dient apartient a rethorique. Boeces meismes s'acorde bien a ce que quant que a dire
                    covient puet estre matire dou diteor.</p>
                    <p xml:id="d003l36" n="2" rend="2">Et qui bien viaut consirrer la soutileté de ceste art, il convenra que la premiere
                    sentence soit de greingnor pe[san]tor. Car quiconques dit de boche ou envoie letres
                    a aucun home, ou il le fait por movoir le corrage de celui a croire et a voloir ce
                    que il dit, ou non; et se il ne le fait mie par ce, je di sans faille que ses dis n'apartienent
                    as enseingnemenz de rethorique, ainz est la comune parleure des homes,  qui est sans
                    art et sans maistrie, et ce soit loins de nos, et remaingne a la niceté des femes et
                    dou menu pueple, car il n'ont que faire de citienes choses.</p>
                    <p xml:id="d003l37" n="3" rend="3">Mes se il le fait artifielment por movoir le cuer a celui cui il parole ou mande per
                    ses letres, il covient que il soit em proiement, ou en demand[a]nt aucune chose, ou
                    par consoil, ou par menaces, ou par conort, ou par amonester, ou par autres choses
                    semblables. Et il set bien que celui a cui il envoie ses letres a ses defenses contre
                    quoi il li mande; et por ce li saiges diteor conferme ses letres par belles et bones
                    raisons et par fors [argumenz], qui aident a ce que il viaut autresi come s'il fust
                    a la contençon devant lui. Et tels letres apartienent a rethorique, autresi come la
                    ch[anç]on, dont li uns amans parole a l'autre come se il fust devant lui a la contençon.</p>
                    <p xml:id="d003l38" n="4" rend="4">Et por ce povons nos entendre que contençon  puet estre en .§{ii}. manieres, ou en
                    apert, quant l'en se defent de autre de boche, ou non en apert, quant li uns mande
                    letres garnies de bons argumenz contre la deffense que il cuide que l'autre i ait.
                    Et toz contens [sont] apartenant a rethorique, meesmement [se c'est des] choses citienes
                    et des beseingnes au prince de la terre et des autres genz, non mie de fables, ne des
                    movemenz de la mer, ne dou compas de la terre, ne dou cours des estoilles, car de tels
                    contenz ne s'entremet pas ceste science.</p>
                    <lb/>
                </div2>
                <div2 xml:id="d003c005">
                    <head>
                        <title>3.5</title>
                        <abbr>5</abbr>
                    </head>
                    <p xml:id="d003l39" n="">Ci devise de contens qui naist par paroles escrites.</p>
                    <lb/>
                    <p xml:id="d003l40" n="1" rend="1">Por ce pert il tot clerement que toz contens ou il [est] par paroles escrites, ou par
                    paroles que l'en dit sans escripture nulle, selonc ce que Tulles dit en son livre.
                    Et ce qui est par paroles escrites puet estre en .§{v}. manieres: car aucune fois la
                    parole ne s'acorde pas a la sentence de celui qui l'escrit; et aucune fois est que
                    .§{ii}. paroles ou .§{ii}. loys ou plusors se descordent entre eles meismes; et aucune
                    fois semble que ce qui est escrit senefie .§{ii}. choses ou plusors; et aucune fois
                    avient que [de] ce qui est escrit retrait l'en sens et exemples que il doit faire en
                    une autre chose qui n'estoit pas escrite; et aucune fois est li contens sor la force
                    d'une parole escrite por savoir que ele doit senefier.</p>
                    <lb/>
                </div2>
                <div2 xml:id="d003c006">
                    <head>
                        <title>3.6</title>
                        <abbr>6</abbr>
                    </head>
                    <p xml:id="d003l41" n="">Ci devise coment tos contens naissent par .§{iii[i]}. choses.</p>
                    <lb/>
                    <p xml:id="d003l42" n="1" rend="1">D'autre part nos enseingne Tulles que toz contens, soit de boche ou soit d'escripture,
                    naist dou fait, ou dou nom de celui fait, ou de sa qualité, ou de sa remuance; car
                    se l'une de ces .§{iiii}. ne fust, ne porroit donc naistre li contens. Raison coment:
                    je di que tu as aucune chose faite, et si metrai sus aucune enseingne por demostrer
                    que tu l'as fait[e], en ceste maniere: «Tu occeis Jahan, car je te vis oster le coutiau
                    sanglant de son cors». Mes tu nees, et dis que tu ne l'as pas occis; et ensi naist
                    le contens dou fait entre moi et toi, qui molt est fort et grief a prover, por ce que
                    chascuns a autresi fort argumenz li uns come li autres.</p>
                    <p xml:id="d003l43" n="2" rend="2">Li contens qui naist dou non est quant andous les parties reconoissent le fait, mes
                    il sont en descorde de son nom, en ceste maniere: «Je di que cist home si a fait sacrilege,
                    por ce qu'il embla un cheval dedenz le mostier». «Ce n'est pas sacrilege», fait l'autre,
                    «mes larrecin». Et ensi naist li contens por le nom dou fait; et sor ce covient il
                    consirrer quoi monte l'un nom et quoi l'autre: car sacrilege est a embler choses sacrees
                    d'un leu sacré, mes toute autre maniere de embler est larrecin. En ce contens reconoist
                    home le fait, mes sont en descorde dou nom de celui fait solement.</p>
                    <p xml:id="d003l44" n="3" rend="3">Li contens qui naist de la qualité est quant  home reconoist le fait et le nom, mes
                    il se descorde de la maniere de celui fait, ce est de la force, ou de quantité, ou
                    de la comparoison. Raison coment: je dis que ce est un cruel meffait, ou que ce est
                    plus cruel que cel autre, ou que ce est bien fait selonc droit et selonc raison; et
                    li autres dit que non est. Et quant Cateline disoit que Tulles n'avoit mie tant valu
                    au comun de Rome come il avoit; et quant un senator disoit: «Miaus vaut a destruire
                    Cartaige que laissier la»; et quant Jule Cesar disoit: «Je chace Ponpeum justement»;
                    je di que ces contens naissent de la qualité dou fait, non pas dou fait ne de son nom.</p>
                    <p xml:id="d003l45" n="4" rend="4">Li conte[n]s qui naist de la remuance est quant li uns comence une question, et li
                    autres dit que ele doit estre remué, ou por ce que ele n'apartieingne pas a celui [que
                    la esmuet, ou porce que il ne la esmuet contre celui que il doit, ou non devant ciaus
                    qui y doivent estre, ou non en celui] tens qui covient, ou non de icele loi, ou de
                    celui peché, ou de icele peine.</p>
                    <lb/>
                </div2>
                <div2 xml:id="d003c007">
                    <head>
                        <title>3.7</title>
                        <abbr>7</abbr>
                    </head>
                    <p xml:id="d003l46" n="">Ci dit dou contens qui naist de la qualité dou fait.</p>
                    <lb/>
                    <p xml:id="d003l47" n="1" rend="1">Li contens qui naist de la qualité dou fait, coment que il soit, Tulles dit que [il]
                    est devisé en .§{ii}. parties. L'une partie est de droit, qui consirre des choses presentes
                    et des futures selonc les us et les drois dou païs; et a prover se travaillent molt
                    li parleor, por la comparoison qui lor estuet a faire des semblables choses ou des
                    contraires.</p>
                    <p xml:id="d003l48" n="2" rend="2">L'autre est de loi, qui consirre solement des choses alees selonc loi escriptes: et
                    en ce soufist assez a dire ce qui est escript en la loi, et selonc ce sont les choses
                    jugees, se eles sont justement faites ou contre justise, et d'un home se il est dignes
                    de peine ou de merite.</p>
                    <p xml:id="d003l49" n="3" rend="3">Et cest[e] meismes qui est de loi est doubles: une clere qui por clarté mostre mantenant
                    se cele chose est bone ou male, ou de raison ou de tort; une autre emprunteresce, qui
                    par soi n'a  nulle ferme deffense se ele ne l'emprunte de hors. Et ces empruns sont
                    en .§{iiii}. manieres: ou par [recognoissance], ou par removance, ou par venjance,
                    ou par comparoison.</p>
                    <p xml:id="d003l50" n="4" rend="4">Reconoissance est quant home ne nee ne ne defent pas le fait, mes il demande que l'en
                    li pardoint. Et ce puet estre en .§{ii}. manieres, une sans colpe et autre par [priere].</p>
                    <p xml:id="d003l51" n="5" rend="5">Sans colpe est quant il dit que il ne le fist pas a esciant, mes ce fu par non savoir,
                    ou par necessité, ou par autre empeechement. Par priere est quant il prie que l'en
                    li pardoint ces meffais, et ce n'avient pas sovent.</p>
                    <p xml:id="d003l52" n="6" rend="6">Removance est quant l'ome se viaut oster dou meffait que il ne le fist pas, et que
                    il n'y ot nulle colpe, ainz le met sor un autre, et ensi s'eforce de removoir le fait
                    et la colpe de soi a un autre. Et ce puet il faire en .§{ii}. manieres: ou metant sor
                    l'autre l'achoison et la colpe, ou metant le fait.</p>
                    <p xml:id="d003l53" n="7" rend="7">Et certes l'achoison  et la colpe met il sor l'autre quant dit que ce qui est avenu
                    vint par la force et par la seingnorie que cil autre avoit sor lui qui se defent. Le
                    fait puet il metre sor un autre quant il dit de soi qu'il ne le fist pas, [ni] ne fu
                    fait par colpe ne por achoison de lui, mes il mostre que cil autre le fist por ce que
                    il le povoit et le devoit faire.</p>
                    <p xml:id="d003l54" n="8" rend="8">Venjance est quant l'ome reconoist bien que il fist ce que l'en dit de lui, mes mostre
                    que ce est fait raisonablement et par venjance, por ce que devant ce avoit receu le
                    por quoi.</p>
                    <p xml:id="d003l55" n="9" rend="9">Comparoison est quant l'en reconoist que il fist ce que li met l'en desus, mes il mostre
                    que ce fist il por acomplir une autre chose honeste et profitable que autrement ne
                    povoit estre menee a bone fin.</p>
                    <lb/>
                </div2>
                <div2 xml:id="d003c008">
                    <head>
                        <title>3.8</title>
                        <abbr>8</abbr>
                    </head>
                    <p xml:id="d003l56" n="">Des choses que l'en doit consirrer en sa matire.</p>
                    <lb/>
                    <p xml:id="d003l57" n="1" rend="1">Encores nos Tulles enseingne que nos resgardons nostre matire sor quoi nos devons parle[r]
                    et escrire letres,  se ele est toute simple d'une chose solement, ou se ele est de
                    plusors. Et aprés ce que nos aurons bien consirré diligemment la naissance dou contens
                    et tout son estre et ses manieres, encore nos covient savoir quoi et coment est la
                    question, et la tençon, et le jugement, et le confermement dou contens.</p>
                    <lb/>
                </div2>
                <div2 xml:id="d003c009">
                    <head>
                        <title>3.9</title>
                        <abbr>9</abbr>
                    </head>
                    <p xml:id="d003l58" n="">Ci dit dou contens qui est, et com doit estre establi par parties.</p>
                    <lb/>
                    <p xml:id="d003l59" n="1" rend="1">Par ces enseingnemenz que li maistres devisa ça en errieres povons conoistre que contens
                    ne est autre chose que la descorde qui est entre .§{ii}. parties, ou entre diteors,
                    tant come li uns dit qu'il a droit, e l'autre dit que non a: et quant il sont a ce
                    venus, des lors covient il veoir se il a droit ou non, et c'est la question sor le
                    contens. Mes por ce que poi vaut a dire que il a droit se il ne mostre raison por quoi,
                    li covient que il die mantenant cele propre raison par quoi il cuide  avoir droit en
                    sa question; car se il ne le deist, sa deffense seroit f[ri]vole.</p>
                    <p xml:id="d003l60" n="2" rend="2">Et quant il a dit la raison por quoi il fist ce, et ses aversaires dit [c]es et autres
                    argumenz por afoibler la raison que li autres mostre por apetisier sa deffense. Et
                    lors naist li jugemens sor les dis de l'un et de l'autre, por jugier se cil a droit
                    por la raison qu'il mostre. Et quant il sont jusques la venus, mantenant met il son
                    confermement, ce est a dire les tres bones raisons et les tres fors argumenz qui plus
                    valent au jugement. En ceste maniere establisent les saiges ses letres et ses parleures
                    por mostrer son droit et por affermer sa raison.</p>
                    <p xml:id="d003l61" n="3" rend="3">Et sachés que toutes manieres de contens, tant come il i a de discordes et de chapistres
                    tençonables, autretant i covient avoir de questions et de raisons et de jugemens et
                    de confermemenz, sauve ce que quant li contens naist dou fait que l'en ne reconoist
                    pas, certes li jugemenz sor la raison ne puet pas naistre, por ce que cil qui [nie
                    n'anseigne] pas nulle raison de sa negacion,</p>
                    <p xml:id="d003l62" n="4" rend="4">et lors est le jugement sor la question solement, ce est a dire se il fist ce ou non.
                    Et si ne doit nus follement cuidier que ces enseingnemenz soient bailliés solement
                    par les contens qui sont en plais et en cort; ainz sont en toz les dis que l'en dit
                    en consoillant, ou priant, ou en mesaje, ou en autre maniere.</p>
                    <p xml:id="d003l63" n="5" rend="5">Neis es letres que l'en envoie as autres oserve il ceste ordre meismes. Car tout avant
                    demande il ce qu'il viaut; et ce est autresi come question, car il est en doute que
                    li autres se deffende par aucune raison contre sa requeste. Et por ce joint il mantenant
                    la raison por quoi li autres [doit faire ce qu'el li requiret, et por quoi li autres]
                    ne puisse affoibloier cele raison, [met] cil encores li tres fors argumenz de quoi
                    il se fie  miaus.</p>
                    <p xml:id="d003l64" n="6" rend="6">Et a la fin de sa letre fait il la conclusion, la ou il li mande que, se il fait ce
                    que il le requiert, que ce et ce en sera; et c'est en leuc de jugement [et de confermement].</p>
                    <p xml:id="d003l65" n="7" rend="7">Mes de ces devisemenz de contens se taist ores li contes, por dire des autres parties
                    de bones parleures qui sont beseingnables en conte. Car a la verité dire l'en ne doit
                    consirrer devant solement ce que il doit au devant conter, mes il li estuet a establir
                    des premieres paroles les derreenes, se il viaut que ses diz soient bien acordans [a
                    sa] matire.</p>
                    <lb/>
                </div2>
                <div2 xml:id="d003c010">
                    <head>
                        <title>3.10</title>
                        <abbr>10</abbr>
                    </head>
                    <p xml:id="d003l66" n="">Ci dit de .§{ii}. manieres de parler, en prose ou en rime.</p>
                    <lb/>
                    <p xml:id="d003l67" n="1" rend="1">La grant partison de tou[tes] parle[ures] est en .§{ii}. manieres, une qui est en prose
                    et une autre qui est en rime; mes li enseingnement de rethorique sont comun d'andous,
                    sauve ce que la v[o]ie de prose est large et pleniere, si com est ore la comune parleure
                    des genz, mes le sentier de rime est plus estrois  et plus fors, si come celui qui
                    est fermés et clos de murs et de palis, ce est a dire de poins et de nombre et de mesure
                    certaine, de quoi l'en ne puet ne ne doit trespasser.</p>
                    <p xml:id="d003l68" n="2" rend="2">Car qui bien voudra rimer, il li covient a conter toutes les sillabes [de] ses dis
                    en tel maniere que li vers soient acordables en nombre, et que li uns n'ait plus que
                    l'autre. Aprés ce li covient il amesurer le .§{ii}. derreines sillabes dou vers, en
                    tel maniere que toutes les letres de la derreene sillabe soient semblables, et au moins
                    la vocal de sillabe qui vait devant la derreniere. Aprés ce li covient il contrepesser
                    l'[a]sent et la vois, si que ses rimes s'entrecordent en ses assens. Car ja soit ce
                    que tu acordes les letres et les sillabes, c[e]rtes la rime n'i ert ja droite se l'asent
                    se descorde.</p>
                    <p xml:id="d003l69" n="3" rend="3">Mes coment que ta parleure soit, ou par rime ou par prose, garde que tes dis ne soient
                    maigre ne sec, mes soient replains de jus et de [sanc], ce est a dire de sens et de
                    sentences. Garde que tes mos ne soient nices, ainz soient grief et de grant pe[san]tor,
                    mes non mie de trop grant, qui les feist trabucher. Garde que il n'aportent laidure
                    nulle, mes la belle color soit dedenz et de hors; et la science de rethorique soit
                    en toi penteiriere, qui mete le color en rime et en prose. Mes guarde toi dou trop
                    poindre, car aucune fois est color a eschiver la color.</p>
                    <lb/>
                </div2>
                <div2 xml:id="d003c011">
                    <head>
                        <title>3.11</title>
                        <abbr>11</abbr>
                    </head>
                    <p xml:id="d003l70" n="">Ci finist dou trovement, or comence a parler de l'ordre.</p>
                    <lb/>
                    <p xml:id="d003l71" n="1" rend="1">En ceste partie qui est pasee a devisé li maistres le fondement et la nature de ceste
                    art, e coment home doit establir sa matire par ordres et par parties. Mes por miauz
                    esclarcir ce que il en a dit, dira il en ceste partie les riulles qui apartienent a
                    l'ordre de ceste art; car il ne viaut pas faire come C[yclic]us fist, de cui parole
                    Oraces: il ne viaut torner la lumiere en fumee, mes de la fumee fera il lumiere, car
                    tout ce que  il dit par riulles mostrera il aprés par exemples.</p>
                    <p xml:id="d003l72" n="2" rend="2">Et vos avez bien oï ça en erriers entor le comencement de cest livre que aprés ce que
                    l'en a trové et pensé en son cuer ce que l'en doit dire, lors mantenant doit il establir
                    ses dis par ordre; et ce est a dire que il die chascune chose en son leuc. Mes cest
                    ordre est en .§{ii}. manieres, une qui est naturel et autre qui est artefiel.</p>
                    <p xml:id="d003l73" n="3" rend="3">Li ordre qui est apellé naturel s'en vait droite voie per le grant chemin, que il n'en
                    ist ne d'une part ne d'autre, ce est a reconter et a dire les choses selonc ce que
                    eles furent des le comencement jusques a la fin, ce devant [devant] , et ce dou mileu
                    ou mileu de son conte, et [a] la fin ce qui fu derrieres. Et ceste maniere de parler
                    est sens grant maistrie de l'art; por ce ne s'en entremete riens cest livres.</p>
                    <lb/>
                </div2>
                <div2 xml:id="d003c012">
                    <head>
                        <title>3.11</title>
                        <abbr>11</abbr>
                    </head>
                    <p xml:id="d003l74" n="4" rend="4">Ci dit de l'ordre dou parler artefielment.<lb/>Li ordres artefiels ne se tient pas
                    au grant  chemin, ainz s'en vait per sentier et par adrescement qui l'amoine plus delivreement
                    la ou il viaut aler. Il ne dit pas chascune chose selonc ce que ele fu, mes il remue
                    ce [qui est] devant errieres, ou au mileu de son dit, non pas desavenablement, mes
                    tout saigement, por affermer sa entencion; et por ce remue li parlieres sovent son
                    prologue et sa conclusion et les autres parties de son conte, et les met non pas en
                    son naturel leuc, mes en autre qui plus vaut, por ce que les plus fermes choses doivent
                    touzjors estre mises au comencement et a la fin, et les plus foibles au mileu.</p>
                    <p xml:id="d003l75" n="5" rend="5">Et quant tu viaus respondre a ton aversaire, tu dois comencier a sa derreene raison
                    en quoi il se fie plus par aventure. Neis cil qui viaut reconter une estoire vieille
                    et usee, il est [bon de reborser] son droit ordre en tel maniere que ele semble tote
                    novelle. Ce meismes vaut molt  [en] sermoner et en toutes causes, car l'en doit touzjors
                    garder a la fin ce qui plus plaise et qui plus esmueve le coraige as oians.</p>
                    <p xml:id="d003l76" n="6" rend="6">Et ceste ordre artefiel est devisee en .§{viii}. manieres. La premiere est a dire au
                    comencement ce qui avoit esté a la fin. La seconde si est a comencier a ce qui fu au
                    mileu. La tierce est a fonder ton conte sor un proverbe, selonc [ce] que senefie le
                    comencement de celui proverbe. La quarte est a fonder le selonc ce que senefie le mi
                    dou proverbe. La quinte est a fonder le selonc la fin dou proverbe. La sesime est a
                    fonder ton conte sor un exemple, selonc ce qui est senefié par le comencement de l'exemple.
                    La septieme est a comencier le selonc la senefiance dou mi de l'exemple. La huitisme
                    est a fonder son conte sor la senefiance de la fin de l'exemple.</p>
                    <p xml:id="d003l77" n="7" rend="7">Raison coment: a la fin de la chose comence cil qui dit: «Ja soit ce que li soleil
                     couchant nos laisse la noire nuit, toute fois revient il au matinet plus luissant».
                    Et cil qui dit: «Abraam, quant il voloit occire son fis por rendre a Dieu son sacrefice,
                    li angeles li mostra un mouton a sacrefier». Ce meismes fist Vergiles quant il vost
                    reconter l'estoire de Troie, car il comença son livre a Eneas quant il s'en foï de
                    la destruction de Troie.</p>
                    <p xml:id="d003l78" n="8" rend="8">Ou mileu de la chose comence cil [qui dit]: «Abraam laissa son serf avec l'asne au
                    pié dou tertre, car il ne voloit pas que il seust son covine».</p>
                    <p xml:id="d003l79" n="9" rend="9">A la senefiance dou comencement dou proverbe comence cil qui dit ensi: «Molt desert
                    grant merite cil qui de bone foi sert volentiers et hastivement, si come fist Abraam,
                    que lors que Dieu li comanda a occire son fis, mantenant ala por acomplir son comandement».</p>
                    <p xml:id="d003l80" n="10" rend="10">En la senefiance dou mi dou proverbe comence cil qui dit ensi: «Serf ne doit pas savoir
                    le secré son seingnor; por  ce laissa Abraam son serf quant il monta a son sacrefice».</p>
                    <p xml:id="d003l81" n="11" rend="11">Selonc la fin dou proverbe comence cil qui dit ensi: «Il n'est pas digne chose que
                    enterine foi perde son merite; por ce guaranti Nostre Seingnor [a] Abraam son fis qui
                    ja estoit mis sor l'autel dou sacrefice».</p>
                    <p xml:id="d003l82" n="12" rend="12">Selonc ce qui est senefié par le comencement d'un exemple comence cil qui dit ensi:
                    «Bons arbres engendre bon fruit; por ce vost Dieu que li fis Abraam fust mis sor son
                    autier et que il ne morist».</p>
                    <p xml:id="d003l83" n="13" rend="13">A le senefiance dou mi de l'exemple comence cil qui dit ensi: «L'en doit oster d'entre
                    le froment toutes males semences, en tel maniere que le pain ne soit amer; por ce laissa
                    Abraam son serf, que il ne enpeechast son sacrefice».</p>
                    <p xml:id="d003l84" n="14" rend="14">A la senefiance de la fin de l'exemple comence cil qui dit ensi: «Si come le soleil
                    ne pert sa clarté par la nuit, tout autresi li filz Abraam ne perdi la vie au sacrefice
                    son pere, ainz revint biaus  et clers come le soloil levant».</p>
                    <p xml:id="d003l85" n="15" rend="15">Ore avez oï diligemment coment li parlieres puet dire son conte selonc l'ordre naturel,
                    et coment il puet dire en .§{viii}. manieres selonc l'ordre artefiel. Et sachiez que
                    proverbes et exemples qui soient avenables et acordanz a la matire sont trop bons,
                    mes que ne soient trop sovent, car lors seroient il grevables et souspecenous.</p>
                    <lb/>
                </div2>
                <div2 xml:id="d003c013">
                    <head>
                        <title>3.12</title>
                        <abbr>12</abbr>
                    </head>
                    <p xml:id="d003l86" n="">Ci devise de .§{iiii}. choses que li parleor doit consirrer en sa matire devant ce
                    que il dit ou que il escrive son conte.</p>
                    <lb/>
                    <p xml:id="d003l87" n="1" rend="1">Aprés ce covient que tu resgardes en ta matire .§{iiii}. choses, se tu viaus estre
                    bon parleor ou diter saigement unes letres. La premiere est que se la matire est longue
                    et oscure, tu la dois apetisier a mos briés et entendables. La seconde est que se la
                    matire est breve et oscure tu la dois auques croistre et ovrir tout bellement. La tierce
                    est que la ou la matire est longue et overte tu la dois abrevier et enforcier  et [c]ovrir
                    de bons diz. La quarte est que quant la matire est brieve et legiere tu la dois esloingnier
                    briefment et aorner avenablement.</p>
                    <p xml:id="d003l88" n="2" rend="2">En ceste maniere dois tu consirrer en toi meismes et conoistre se la matire est longue
                    ou brieve, ou se ele est legiere ou oscure a entendre, si que tu puises governer chascune
                    selonc sa loi. Car matire est semblable a la cire, que se laisse mener et apetisier
                    et croistre a la volenté dou maistre.</p>
                    <lb/>
                </div2>
                <div2 xml:id="d003c014">
                    <head>
                        <title>3.13</title>
                        <abbr>13</abbr>
                    </head>
                    <p xml:id="d003l89" n="">Coment l'en puet croistre son conte en .§{viii}. manieres.</p>
                    <lb/>
                    <p xml:id="d003l90" n="1" rend="1">Et se ta matire doit estre escreue par paroles, je di que tu la porras acroistre en
                    .§{viii}. manieres, qui sont apellés colors de rethorique. Dont la premiere est apellee
                    aornemenz: que tot ce que l'en porroit en .§{iii}. mos ou en .§{iiii}. ou en molt poi
                    de paroles dire, il les acroist par autres paroles plus longues et plus avenanz que
                    dient ce meismes. Raison coment: Jesu Crist nasqui de la Virge  Marie. Mes li parlieres
                    qui ce viaut adorner dira ensi: «Li beneoit fiz Dieu prist char de la Virge Marie gloriouse»,
                    qui autant vaut a dire come ce poi devant. Ou se je disoie que Jule Cesar fu empereres
                    de tot le monde, li parleor qui ce dit voudra acroistre dira ensi: «Le sens et la vaillance
                    dou bon Jule Cesar sousmist tout le monde en sa subiection, et fu empereres et sires
                    de la terre».</p>
                    <p xml:id="d003l91" n="2" rend="2">La seconde est apellee torn: car la ou ta matire est toute briés, tu changeras les
                    propres mos, et remueras le nom des choses et des persones en plusors paroles tout
                    bellement environ le fait, et feras point a tes diz, et reposeras ton esprit tant que
                    tu esloingnes ton conte et d[e] tens et de paroles.</p>
                    <p xml:id="d003l92" n="3" rend="3">Et cest torn puet estre en .§{ii}. manieres. Ou que il dit la verité tout clerement,
                    raison coment: tu viaus dire: il ajorne; di donc: «Ja comence le soleil a espandre
                    ses rais parmi la terre». Ou  que il [eschive] la verité por son torn que autant vaut,
                    selonc ce que li Apostres dit: «Il ont remué», fist il, «les us de nature en tel usaige
                    qui est contre nature». Par ce torn eschive li Apostres un laide mot que il voloit
                    dire, et dit ce qui autant valut.</p>
                    <p xml:id="d003l93" n="4" rend="4">La tierce color por acroistre ses dis, est apellee comparoison, et ce est la plus belle
                    c[r]oissance et la plus avenable que parleor facent; mes ele est devisee en .§{ii}.
                    manieres: car ele est coverte, ou descoverte.</p>
                    <p xml:id="d003l94" n="5" rend="5">Et cele qui est [des]coverte se fait conoistre par .§{iii}. mos qui senefient comparoison,
                    ce sont plus et moins [et autant]. Raison coment: par ce mot plus dit l'en: ce est
                    plus fort de lion. Moins dit l'en ensi: cist home est moins corrouçables que colomp.
                    Par ce mot [autant] entent l'en ensinc: cist est autant coart come lievres.</p>
                    <p xml:id="d003l95" n="6" rend="6">La seconde maniere, qui est coverte, ne se fait pas conoistre a [c]es signes; ele ne
                    vient pas en son habit, ainz mostre une autre semblance de hors, qui est si co[n]jonte
                    a la verité dedenz come se ele fust de la matire meesmes. Raison coment: d'un home
                    pereceus je dirai: «C'est une tortue»; et de un isnel je dirai: «C'est un vent». Et
                    sachiez que ceste maniere de parleure est molt bone et mout cortoise et de bone sentence,
                    et molt la puet l'en trover es dis des saiges homes.</p>
                    <p xml:id="d003l96" n="7" rend="7">La quarte color est apellee clamor, por ce que l'en parole ausi come criant, ou plaingnant
                    de corrous, ou par desdaing, ou par autres choses semblables. Raison coment: «Ha, nature,
                    por quoi fasoies tu le juene roi si replain de touz bons habis, quant tu le devoies
                    oster si tost? Ha, male mort, car fuses tu morte, quant vos en avez porté la flor dou
                    monde».</p>
                    <p xml:id="d003l97" n="8" rend="8">La quinte color est apellee fainture, por ce que l'en faint une chose qui n'a povoir
                    ne nature de parler autresi come se ele parlast, si come  nos povons oïr touzjors des
                    genz qui dient ou de bestes ou d'autres choses en semblance que ele eust parlé et dit
                    aucune chose; et ce est si entendable que li maistres ne s'entremet de mostrer aucun
                    exemple de ce.</p>
                    <p xml:id="d003l98" n="9" rend="9">La siste color est apellee trespas, por ce que quant li parleor a encomencié son conte,
                    il se desoivre un pichot, et trespasse [a une] autre chose qui est resemblable a sa
                    matire; et lors est il bons et profitables. Mes se li trespas n'est bien dou tout acordant
                    a la matire, certes il sera mauvais et desplesable. Por ce fist bien Jule Cesar, quant
                    il vost defendre les conjurés: il fist son trespas au pardon que li ancien avoient
                    fait a çaus de Rodes et de Cartaige. Autresi fist Catons quant il le vost jugier a
                    la mort: il ramentut Malius Torquatus, coment il juga son fis a occire. Autresi trespasse
                    l'en sovent a la fin ou a mileu de sa matire por renoveler  ce qui sembloit estre veill,
                    ou par autre bone raison.</p>
                    <p xml:id="d003l99" n="10" rend="10">La septieme color est apellee demostrance, por ce que li parleor demostre et dit ses
                    proprietez et les enseingne d'une chose ou d'un home, par achoison de prover aucune
                    chose qui apartient a sa matire, si come l'Escripture dit: «Il avoit», fist ele, «en
                    la terre [Us] un home qui avoit a nom Job, simple, droit, juste, et qui cremoit Dieu».</p>
                    <p xml:id="d003l100" n="11" rend="11">Autresi fist Tristans, quant il devisa la biauté ma dame Isseut: «Ses cheviaus», fist
                    il, respl[a]ndis[se]nt come fil d'or; son front sormonte la flor de lis; ses noirs
                    sorcils sont ploié come petis arconciaus; une petite voie de l[eit] le desevre par
                    mi la ligne dou nes, [et] est si par mesure qu'il n'i a ne plus ne moins; ses iauz
                    qui sormontent toutes esmeraudes reluissent en son front come .§{ii}. estoilles; sa
                    face ensit la biauté dou matinet, car il est de vermeil et de blanc ensemble, en tel
                     maniere que ne l'une ne l'autre ne resplendissent malement; la boche petite et les
                    lievres auques espoisses et ardans et de belle collor; et les dens plus blans que
                    perle[s], et sont establis par ordre et par mesure; mes ne pantere ne espices nulles
                    ne se puent comparer a la tres douce alaine de sa boche; li mentons est assez plus
                    polis que n'est marbre nul; l'or done color a son col, et cristal resplendist a sa
                    gorge; de ses droites espalles descendent .§{ii}. grailles et longues et blanches
                    braches, mes la char est tendre et molle, los dois grans, carnés et raons, sor quoi
                    est la biauté des ongles; son tres biaus pis est aornés de .§{ii}. pomes de paradis,
                    qui sont autresi come masse de noif; et si est si grasle en sa ceinture que l'en la
                    porroit porprendre de ses mains; mes je me taira[i] des autres [parties] dedens, des
                    quels li corraiges parole miaus que la langue».</p>
                    <p xml:id="d003l101" n="12" rend="12">La huitisme color est apellee  adoblement, por ce que li parleor adoble son conte
                    et le dit .§{ii}. fois ensemble, et ce est en .§{ii}. manieres. Une qui dit sa matire,
                    et mantenant la redit par le contraire de son dit. [Raison coment]: je viaus dire
                    d'un home que il est juenes; mes je adoblerai mes dis en tel maniere: «Cist home est
                    juenes et non pas viel»; ou: «Ceste chose est douce et non pas amere». L'autre maniere
                    dit sa matire, et mantenant redit autres paroles qui ostent le contraire de ce qu'il
                    avoit dit, en ceste maniere: «Voirs est que cist home ci est juene, mes il n'est pas
                    fol; et ja soit [ce qu']il [soit] nobles, il n'est pas orgoillous; et il est larges,
                    mes non pas guastieres».</p>
                    <p xml:id="d003l102" n="13" rend="13">Or avez oï coment l'en puet croistre sa matire et alongier ses dis, car a poi de semence
                    croist grant blés, et de petites fonteines naist grant flumere. Por ce est il droit
                    et raisons que li maistres enseingne abrevier son conte quant il est trop grant et
                    trop lonc, et de ce mostrera il ça  avant, la ou il dira dou fait dire. Mes ci se
                    taist li maistres des enseingnemenz de la grant parleure, por deviser çaus de la petite
                    parleure, ce est a dire de un conte [ou] d'une apistre que tu viaus faire sor aucune
                    matire qui vient. Car li maistres apelle parleure le general nom de toz diz; mes conte
                    est un sol dit, ou une sole letre ou autre chose que l'en conte sor sa matire.</p>
                    <lb/>
                </div2>
                <div2 xml:id="d003c015">
                    <head>
                        <title>3.14</title>
                        <abbr>14</abbr>
                    </head>
                    <p xml:id="d003l103" n="">Ci devise les branches dou conte, et coment li parleor doit establir ses diz par ordre.</p>
                    <lb/>
                    <p xml:id="d003l104" n="1" rend="1">Les parties dou conte, selonc ce que Tulles dit et nos enseigne, sont .§{vi}.: le
                    prologue, le fait, le devisement, le confermement, le defermement et la conclusion.
                    Mes li diteor qui ditent letres et epistres par maistrie de rethorique dient que une
                    letre n'a que .§{v}. parties, ce sont la saluance, le prologue, le fait, la demande
                    et la conclusion.</p>
                    <p xml:id="d003l105" n="2" rend="2">Et se aucuns demande por quoi il a descorde entre Tulle et les diteors, puis que chascuns
                    ensit l'enseingnement  de rethorique, je li diroie que la discorde est par semblance,
                    non pas sor la verité: car la ou les diteors dient que la saluance est la premiere
                    branche de la letre et dou mesage, Tulles entendi et vost que la saluance soit sous
                    le prologue, car tot ce que l'en dit devant le fait autresi come por apareillier sa
                    matire est apellé prologue. Mes li diteor dient que la saluance est le uis et l'entree
                    dou conte, et iauz et lumiere de lui; et por ce [li] donent l'onor de la premiere
                    partie des epistres et des messages, car envoier [letres et envoier] messages tout
                    cort par une voie.</p>
                    <p xml:id="d003l106" n="3" rend="3">D'autre part, celle partie que Tulles apelle devissement li diteor la comprent so[us]
                    le fait, et ce que Tulles apelle confermement et defermement li diteor la comprent
                    sous demande. Et por miauz entendre les noms des uns et des autres, et por conoistre
                    l'entencion de Tulle et des autres diteors, viaut li maistres  esclarcir mantenant
                    la senefiance de chascune partie et de son nom.</p>
                    <lb/>
                </div2>
                <div2 xml:id="d003c016">
                    <head>
                        <title>3.15</title>
                        <abbr>15</abbr>
                    </head>
                    <p xml:id="d003l107" n="">Ci devise les .§{vi}. branches dou conte en parlant de boche.</p>
                    <lb/>
                    <p xml:id="d003l108" n="1" rend="1">Prologue est le comencement et la premiere partie dou conte, qui adresce et apareille
                    [l']oïe et le coraige de çaus a cui tu paroles a entendre ce que tu diras.</p>
                    <p xml:id="d003l109" n="2" rend="2">Le fait est a conter les choses qui furent, ou qui ne furent autresi come se elles
                    fussent; et por ce est quant l'ome dit ce sor quoi il a formé son conte.</p>
                    <p xml:id="d003l110" n="3" rend="3">Devisement est lors quant l'en conte le fait, et mantenant comence a deviser le par
                    parties, et dit: ce fu en tel maniere, et ce en tel autre, et acuillit cele partie
                    qui soit plus contraire a son aversaire, et l'afiche au plus que il puet au cuer de
                    celui a cui il parole, et lors semble que il si ait conté le fait. Et ce est l'achoison
                    por quoi li diteor content le devisement sur le fait.</p>
                    <p xml:id="d003l111" n="4" rend="4">Confermement  est la ou li parleor mostre les raisons et assigne toz les argumenz
                    que il puet a prover sa entencion, et a croistre foi et creance a ses dis.</p>
                    <p xml:id="d003l112" n="5" rend="5">Deffermement est quant li parleor mostre les fors argumenz et les bones raisons qui
                    affoibloient et apetissent et destruient le confermement son aversaire.</p>
                    <p xml:id="d003l113" n="6" rend="6">Conclusion est la derraene partie, et la conclusion dou conte selonc la science de
                    Tulle. Or fait il bien a dire des parties que les diteors dient, et premierement de
                    salus.</p>
                    <lb/>
                </div2>
                <div2 xml:id="d003c017">
                    <head>
                        <title>3.16</title>
                        <abbr>16</abbr>
                    </head>
                    <p xml:id="d003l114" n="">Ci devise les .§{v}. parties des letres escrites que l'en envoie as autres genz.</p>
                    <lb/>
                    <p xml:id="d003l115" n="1" rend="1">Salus est le comencement de la letre, qui nomme [ciaus qui mandent et] çaus qui reçoivent,
                    et l'estre et la digneté de chascun, et la volenté dou cuer que cil qui envoie a contre
                    celui qui reçoit. Ce est a dire que se il est son ami, il li mande salus et autres
                    douz moz, qui autant vaut ou plus; et se ce est ennemi il se taist,  ou il li mande
                    aucun autre mot covert ou descovert de mal; et [s']il est graindres, il li mande paroles
                    de reverance; autresi doit l'en mander au per et au menor ce qui avenable est a chascun,
                    en tel maniere qu'il n'i ait vices de plus ne defaute dou moins. Et sachiez que le
                    non de celui qui est graindres en plus hautes dignetés doit touzjors estre devant,
                    se ce n'est ou per cortoisie, ou par humilité, ou par autres choses semblables.</p>
                    <p xml:id="d003l116" n="2" rend="2">Dou prologue et dou fait, de la lor force a dit li maistres ci devant la senefiance,
                    et por ce n'en dira il ores plus que il en a dit, car les diteors s'en acordent bien
                    a la scentence de Tulle.</p>
                    <p xml:id="d003l117" n="3" rend="3">Mes de la demande dit li maistres que ele est cele partie en quoi la letre ou li messagier
                    demande le fait de ce qu'il viaut en proiant, ou en comandant, ou en [menassant],
                    ou en consoillant, ou en autre maniere de chose a cui bee a atraire le cuer  de celui
                    a cui il envoie. Et quant li diteor a finé sa demande, et mostré ses confermemenz
                    et ses deffermemenz, il fait la conclusion, ce est la fin de ses dis, en quoi il conclut
                    la some de son conte, coment [il] est et coment il en puet avenir.</p>
                    <lb/>
                </div2>
                <div2 xml:id="d003c018">
                    <head>
                        <title>3.17</title>
                        <abbr>17</abbr>
                    </head>
                    <p xml:id="d003l118" n="">Ci devise les enseingnemenz dou prologue selonc la diversités des ma[t]ieres.</p>
                    <lb/>
                    <p xml:id="d003l119" n="1" rend="1">Et por ce que prologue est sires et prince dou conte, selonc ce que Tulles dit et
                    prove en son livre, est il bien covenable que sur ce doint li maistres son enseingnement.
                    De quoi Tulles dit que prologue est un dit qui aquiert [aven]ablement le corraige
                    de celui a cui tu paroles a oïr ce que tu diras. Et ce puet estre en .§{iii}. manieres:
                    ou en querant sa bienvoillance, ou par doner li volenté d'oïr, ou volenté de savoir
                    [t]es dis.</p>
                    <p xml:id="d003l120" n="2" rend="2">Por quoi je di que quant tu viaus bien faire ton prologue il toi covient tout avant
                    consirrer ta matire,  et conoistre la [nature] dou fait et sa maniere. Fai donc a
                    l'exemple [de] celui qui viaut maisoner; car il ne cort pas hastivement a l'uevre,
                    ainz la mesure devant tot a la ligne de son cuer, et comprent [en] sa memoire trestout
                    l'ordre et la figure de la maison.</p>
                    <p xml:id="d003l121" n="3" rend="3">Et tu guarde que ta langue ne soit corant a parler, ne la main a l'escrire; ne comence
                    pas l'une et l'autre a cors de fortune, mes ton sens tieingne en sa main l'office
                    de chascune, en tel maniere que la matire soit longuement a la balance de ton cuer,
                    dedenz lui preingne l'ordre de sa voie et sa fin. Car a ce que les besoingnes sont
                    diverses, toi covient parler diversement, et [a] chascune selonc sa matire.</p>
                    <p xml:id="d003l122" n="4" rend="4">Tulles dit que touz diz sont de .§{v}. manieres: [ou il est honestes, ou contraires,
                    ou vil, ou doutous,] ou il est oscur; et por ce pense que tu dois autrement comencier
                    et ensivre ton conte en l'un que en l'autre, et autrement aquerre la bone voillance
                     en l'un que en l'autre.</p>
                    <p xml:id="d003l123" n="5" rend="5">Et sachiez que honest est ce que mantenant plaist a çaus que l'entendent, sans ton
                    prologue et sans nul aornement de paroles.</p>
                    <p xml:id="d003l124" n="6" rend="6">Contraires est ce que mantenant desplaist par sa malice.</p>
                    <p xml:id="d003l125" n="7" rend="7">Vil est ce a quoi cil qui doit oïr n'entent guaires por la rioté et por la petitece
                    de la chose.</p>
                    <p xml:id="d003l126" n="8" rend="8">Doutous est en .§{ii}. manieres: ou por ce que l'en doute de sa sentence, ou por ce
                    qu'il est d'une part honest et d'autre part deshonest, en tel maniere que il engendre
                    bie[n]voillance et haine.</p>
                    <p xml:id="d003l127" n="9" rend="9">Oscur est ce que cil qui le doit oïr ne puet entendre legierement, ou por ce que il
                    n'est bien saiges, ou que il est travailliés, ou por ce que ton dit soit si oscurs
                    et covers ou envolopés que il ne le puet bien conoistre.</p>
                    <lb/>
                </div2>
                <div2 xml:id="d003c019">
                    <head>
                        <title>3.18</title>
                        <abbr>18</abbr>
                    </head>
                    <p xml:id="d003l128" n="">Ci devise de .§{ii}. manieres de prologue, une coverte et autre descoverte.</p>
                    <lb/>
                    <p xml:id="d003l129" n="1" rend="1">Por la diversité des dis et des choses sont li prologue  autresi diverses; et sor
                    ce dit Tulles que tous prologues sont en .§{ii}. manieres: uns qui est apellés comencement,
                    et uns autres qui est apellés coverture.</p>
                    <p xml:id="d003l130" n="2" rend="2">Et comencement est ce qui apertement a poi de paroles aquiert la bienvoillance de
                    ceaus qui oïr doivent.</p>
                    <p xml:id="d003l131" n="3" rend="3">Coverture est quant li parleor met en son prologue molt de paroles entor le fait,
                    et fait semblant que il ne voille ce que il viaut, por aquerre covertement la bienvoillance
                    de çaus a cui il parole. Et por ce nos covient savoir le quel [des] .§{ii}. prologues
                    doit estre mis sor chascune matire de nostre conte.</p>
                    <lb/>
                </div2>
                <div2 xml:id="d003c020">
                    <head>
                        <title>3.19</title>
                        <abbr>19</abbr>
                    </head>
                    <p xml:id="d003l132" n="">Quel prologue covient sor honeste matire.</p>
                    <lb/>
                    <p xml:id="d003l133" n="1" rend="1">La ou nostre matire est de honeste chose, il ne nos covient coverture nulle, mes tot
                    mantenant comencier nostre conte et deviser nostre afaire, por ce que la honesté de
                    la chose a ja aquisse la volenté des oianz, en tel maniere que poi nos covient  travaillier.
                    Et neporquant aucune fois est bons uns biaus prologues, non mie por aquerre bienvoillance,
                    mes por acroistre le. Et se nos volons deguerpir le prologue, il est bon a comencier
                    premierement as bons diz et as seurs argumenz.</p>
                    <lb/>
                </div2>
                <div2 xml:id="d003c021">
                    <head>
                        <title>3.20</title>
                        <abbr>20</abbr>
                    </head>
                    <p xml:id="d003l134" n="">Quel prologue covient sor contraire matire.</p>
                    <lb/>
                    <p xml:id="d003l135" n="1" rend="1">Et quant la matire est contraire, ou cruel, ou contre droit, ou que tu viaus demander
                    une grant chose, ou chiere, ou estrange, lors dois tu consirrer se li oieres est esmeüs
                    contre toi, ou se il a propensé en son cuer que il ne face riens de ta requeste; car
                    se ce fust, lors te covient il foir a la coverture, et colorer paroles en ton prologue
                    por abaissier son corrous et adoucir sa duresce, en tel maniere que son cuer soit
                    apaisiés, et tu en aquieres sa bienvoillance. Mes quant son cuer [n']est guaires troblés
                    contre toi, lors porras tu passer legierement par un poi de biau  comencement.</p>
                    <lb/>
                </div2>
                <div2 xml:id="d003c022">
                    <head>
                        <title>3.21</title>
                        <abbr>21</abbr>
                    </head>
                    <p xml:id="d003l136" n="">Quel prologue doit estre sor ville matire.</p>
                    <lb/>
                    <p xml:id="d003l137" n="1" rend="1">Quant la matire est vil et petite, et que li oieres ne bee pas a ce se poi non, lors
                    covient il que ton prologue soit aornez de tels paroles que li donent talent d'oïr,
                    et qui enhaucent ta matire et l'ostent de sa viltance.</p>
                    <lb/>
                </div2>
                <div2 xml:id="d003c023">
                    <head>
                        <title>3.22</title>
                        <abbr>22</abbr>
                    </head>
                    <p xml:id="d003l138" n="">Ci devisse quel prologue il covient sor douteuse matire.</p>
                    <lb/>
                    <p xml:id="d003l139" n="1" rend="1">Et quant la matire est douteuse por ce que tu demandes .§{ii}. choses, et l'en dote
                    de la sentence la quele des .§{ii}. doit estre fermee, lors dois tu comencier ton
                    prologue a la sentence meismes de la chose que tu viaus, et de la raison en quoi tu
                    te confies plus. Mes se ele est douteuse por ce que la chose est d'une part honeste
                    et [d']autre deshoneste, lors dois tu aorner ton prologue por aquerre l'amor et la
                    bienvoillance des oians, en tel maniere que il lor semble que toute la chose soit
                    tornee a honesté.</p>
                    <lb/>
                </div2>
                <div2 xml:id="d003c024">
                    <head>
                        <title>3.23</title>
                        <abbr>23</abbr>
                    </head>
                    <p xml:id="d003l140" n="">Quel prologue covient sor oscure matire.</p>
                    <lb/>
                    <p xml:id="d003l141" n="1" rend="1">La ou la matire est oscure a entendre, lors dois tu comencier ton conte par teles
                    paroles qui donent as oians talent de savoir ce que tu viaus dire, et puis deviser
                    ton conte selonc ce que tu cuideras que miaus soit.</p>
                    <lb/>
                </div2>
                <div2 xml:id="d003c025">
                    <head>
                        <title>3.24</title>
                        <abbr>24</abbr>
                    </head>
                    <p xml:id="d003l142" n="">Ci devise .§{iii}. choses qui sont beseingnables a chascun prologue, qu'il ne puet
                    estre bon sans l'un ou sans les autres.</p>
                    <lb/>
                    <p xml:id="d003l143" n="1" rend="1">Par ces enseingnemenz povons nos savoir que [en] toutes manieres de prologues, sor
                    quelque matire il soit, nos covient il faire une de ces .§{iii}. choses: ou aquerre
                    la bienvoillance de celui a cui nos parlons; ou doner talent de oïr nos dis, ou de
                    savoir les. Car quant nostre matire est deshoneste, ou merveillouse, ou douteuse,
                    nostre prologues doit estre por aquerre la bienvoillance; et quant la matire est vil,
                    lors doit il estre por doner talent de oïr; et  quant la matire est oscure, lors doit
                    li prologues estre por doner talent de savoir ce que nos dirons. Et por ce est il
                    bien raison que li maistres nos die coment ce puet estre fait, et en quel maniere.</p>
                    <lb/>
                </div2>
                <div2 xml:id="d003c026">
                    <head>
                        <title>3.25</title>
                        <abbr>25</abbr>
                    </head>
                    <p xml:id="d003l144" n="">Ci devise les enseingnemenz por aquerre la bienvoillance.</p>
                    <lb/>
                    <p xml:id="d003l145" n="1" rend="1">Bienvoillance est aquise de quatre leus, ce est par nostre cors, et de nostre aversaire,
                    et des oiors, et [par] la matire meismes.</p>
                    <p xml:id="d003l146" n="2" rend="2">Dou cors de nos est ele aquise se nos ramentevons nos euvres et nos dignetés cortoisement,
                    sens nul orgoil et sans nul outraige qui soit; et quant home met sor nos aucun blasme
                    ou colpe ou autre meffait, [se] nos dions que nos ne le feimes pas, et que ce ne fu
                    mie de par nos; et se nos mostrons les maus et les dolors et les mescheances qui ont
                    esté et qui puent avenir [a nos et as nostres; et se nostre priere] est douce et debonaire,
                    ou de pitié,  ou de misericorde. Et se nos [nos] offrons debonairement as oians par
                    cestes et par autres semblables proprietés, [de] nos et des nostres, est aquise bienvoillance,
                    selonc ce que a rethorique apartient.</p>
                    <p xml:id="d003l147" n="3" rend="3">Et sachiez que chascuns cors d'ome et chascune chose a sa proprieté, par les quels
                    l'en puet aquerre bienvoillance; et [de ce] dira li maistres ça avant la ou il sera
                    leuc et tens.</p>
                    <p xml:id="d003l148" n="4" rend="4">Par le [c]ors de ton aversaire aquerras tu bienvoillance se tu racontes les proprietez
                    de lui qui le metent en haine ou envie, ou en despit des oiors. Car sens faille tes
                    aversaires est en haine se tu dis [que] ce que il a fait [est] encontre droit de nature,
                    ou par son grant orgoil, ou par sa fiere cruauté, ou par trop grant malice.</p>
                    <p xml:id="d003l149" n="5" rend="5">Autresi chiet il [en] envie se tu ramentois la force et le hardement ton aversaire,
                    et son pooir, et sa seingnorie, et sa richesce, et ses homes, et son parenté, et son
                    lignaige, et ses amis,  et son tresor, et ses deniers, et sa fiere maniere qui n'est
                    pas sostenable; et que il use touzjors son pooir et son sens en malice, et que il
                    se fie plus de ce que de son droit.</p>
                    <p xml:id="d003l150" n="6" rend="6">Autresi chiet il en despit se tu mostres que ton aversaire soit nices et sens art,
                    home pereceus et lasches, et qui n'estude se en choses foibles non, et que il met
                    tot son cuer en lescherie et en luxure, et en jeuc, et en tavernes.</p>
                    <p xml:id="d003l151" n="7" rend="7">Par les cors des oiors est aquise bienvoillance se tu dis lor bones teches, et l[a]
                    proprieté de lor bontés, et loes [aus] et [lor] euvres, et di qu'il ont tozjors costume
                    de faire toutes choses bien et saigement et hardiement, selonc Dieu et selonc justise,
                    et que tu te fies d'iaus, et que tot le monde en a bone creance, et ce que il feront
                    ores de ceste beseingne sera tozjors en remembrance et en exemple des autres.</p>
                    <p xml:id="d003l152" n="8" rend="8">Par la matire aquerras tu la bienvoillance se tu  diz les proprietez et les pertenances
                    de la chose dont tu paroles, qui enhaucent et esforcent ta partie et qui confondent
                    la partie ton aversaire et la metent en despit. Mes ci se taist li contes a parler
                    de la bienvoillance, por mostrer coment l'en done talent as oi[o]rs de oïr nos dis.</p>
                    <lb/>
                </div2>
                <div2 xml:id="d003c027">
                    <head>
                        <title>3.26</title>
                        <abbr>26</abbr>
                    </head>
                    <p xml:id="d003l153" n="">Ci devise les enseingnemens por doner as oians talent de oïr nos dis.</p>
                    <lb/>
                    <p xml:id="d003l154" n="1" rend="1">Quant tu paroles devant aucune gent, ou home ou feme quele que ele soit, ou tu li
                    envoies ta letre, se tu li viaus doner talent que il entende tes dis, por ce que ta
                    matire est auques petite ou desprisable, tu dois dire au comencement de ton prologue
                    que tu conteras granz novelles, ou granz choses, ou qui ne semblent pas creables,
                    ou qui touchent a touz homes, ou a ciaus qui sont dedevant toi, ou des homes de grant
                    renomee, ou de devines choses, ou dou comun profit; ou se tu promés que tu diras briefment
                    et en poi de paroles ce que tu voudras dire; ou se tu touches au comencement un petitet
                    de la raison en quoi tu plus te confies.</p>
                    <lb/>
                </div2>
                <div2 xml:id="d003c028">
                    <head>
                        <title>3.27</title>
                        <abbr>27</abbr>
                    </head>
                    <p xml:id="d003l155" n="">Ci devise les enseingnemens por doner talent de savoir.</p>
                    <lb/>
                    <p xml:id="d003l156" n="1" rend="1">Et quant tu voudras que li oieres ait talent de savoir ce que tu viaus dire, por ce
                    que la matire est oscure, ou por une achoison ou por autre, lors dois tu au comencement
                    de ton conte dire la some de ta entencion briefment et apertement, ce est a dire celui
                    point en quoi est la tres grant force de toute la beseingne. Et sachiez que toz homes
                    qui ont talant [de savoir, certes il ont talent] d'oïr, mes touz homes qui ont talent
                    de oïr n'[ont] pas talent de savoir; et ce est la differance entre l'un talent et
                    l'autre.</p>
                    <lb/>
                </div2>
                <div2 xml:id="d003c029">
                    <head>
                        <title>3.28</title>
                        <abbr>28</abbr>
                    </head>
                    <p xml:id="d003l157" n="">Ci dit des prologues qui sont par coverture.</p>
                    <lb/>
                    <p xml:id="d003l158" n="1" rend="1">[Jus]ques ci a devisé li maistres coment home doit comencier son conte sans prologue,
                    ou par tel prologue  qui n'ait point de coverture. Des ores mes viaut il deviser coment
                    l'en doit faire son prologue par maistrie et par coverture; car a la verité dire quant
                    la matire dou parler est honeste, ou vil, ou douteuse, ou oscure, il s'en puet passer
                    legierement outre, et comencier son conte a poi de coverture, ou sens nulle coverture,
                    selonc ce que les enseingnemenz deviserent ci desus;</p>
                    <p xml:id="d003l159" n="2" rend="2">mes quant la matire est contraire et laide, et que le coraige de l'oior est commeu
                    contre lui, lors li estuet torner a la maistrel coverture. Et ce puet estre par .§{iii}.
                    achoisons: ou por ce que sa matire, ou ce de quoi il viaut parler, ne siet pas a celui
                    qui le doit oïr, ainz li desplait; ou por ce que ton aversaire, ou un autre quel que
                    il soit, li fait entendant autre chose, si que il la croit dou tout ou de la greingnor
                    partie; ou por ce que li oieres est abeseingniés, ou travailliés de mainz autres qui
                    ont parlé a lui devant.</p>
                    <lb/>
                </div2>
                <div2 xml:id="d003c030">
                    <head>
                        <title>3.29</title>
                        <abbr>29</abbr>
                    </head>
                    <p xml:id="d003l160" n="">Coment l'en doit comencier son prologue quant sa matire desplaist as oians.</p>
                    <lb/>
                    <p xml:id="d003l161" n="1" rend="1">Et se [ce est] que ta matire desplaise, il te covient [c]ovrir ton prologue en tel
                    maniere que, se ce est cors d'ome ou autre chose qui li desplaist ou que il n'aime
                    pas, tu t'en tairas, et nomeras un home ou autre chose qui soit agreable et amable
                    a lui, si come Chateline fist quant il nommoit ses ancestres et lor bones euvres devant
                    le senator, quant il se voloit covrir de la conjuroison de Rome, et quant il lor disoit
                    que ce n'estoit mie por mal, mes por aidier les foibles et les non puissanz, si com
                    il avoit acostumé tozjors, ce disoit.</p>
                    <p xml:id="d003l162" n="2" rend="2">Et ensi dois tu faindre ta volenté, et en leuc d'ome qui desplaist remante[v]oir un
                    autre home ou autre chose qui soit aimee, et en leuc de la chose qui est laide nomeras
                    bon home, ou une bone chose paissible, en tel maniere que tu retraies son  corrage
                    de ce que ne li siet mie a ce qui li doit plaire. Et quant ce sera fait, tu dois faindre
                    que tu ne viaus pas ce que l'en cuide que tu voilles, ou que tu ne defendes mie ce
                    que tu viaus deffendre, selonc ce que Jule Cesar fist quant il vost deffendre les
                    conjurés.</p>
                    <p xml:id="d003l163" n="3" rend="3">Lors comence auques a endoucir les cuers des oiors; et tu si dois mantenant entrer
                    poi a poi a touchier ta entencion, et mostrer que tout ce qui plaist as oians plaist
                    a toi, et ce qui lor desplaist ne te soit pas a gré. Et quant tu auras apaisié celui
                    a cui tu paroles, tu diras que de cele beseingne a toi n'atient ne ce ne quoi, c'est
                    a dire que tu ne li fais mie le mal que un autre li fist.</p>
                    <p xml:id="d003l164" n="4" rend="4">Ce dist la premiere amie Paris en ses letres que elle [li] envoia puis que il l'avoit
                    deguerpie por amor Eleine: «Je ne demande», fist ele, «ton argent, ne tes joiaus por
                    loier de mon cors»; et ce vaut autant come se ele deist: «Tout ce requist Eleine».</p>
                    <p xml:id="d003l165" n="5" rend="5">Aprés ce dois tu nier que tu ne dies de lui ce meismes que tu en dis, selonc ce que
                    Tulles en dist contre Verres: «Je ne dirai», fist il, «que ravisses le chatel ton
                    compaingnon, ne que tu desrobasses maisons et villes»; et ce vaut autant a dire come
                    se il li deist: «Tout ce as tu fait».</p>
                    <p xml:id="d003l166" n="6" rend="6">Mes tu te dois molt garder que tu ne dies ne l'un ne l'autre en tel maniere qu[e il]
                    soit descovertement contre la volenté des oians, ne contre çaus que il aiment, ainz
                    soit si covertement que il meismes ne s'en aperçoive, et que tu esloingnes son cuer
                    de ce qu'il avoit p[or]pensé, et le co[nj]oingnes a ton desirrier. Et quant la chose
                    ert a ce venue, tu dois ramentevoir un semblable exemple, [o]u proverbe, ou sentences,
                    ou auctorités de saiges homes, et mostrer que ta beseingne soit dou tout ressemblable
                    a celui,</p>
                    <p xml:id="d003l167" n="7" rend="7">selonc ce que Catons dit contre  les conjurés: «Je di», fist il, «que ancienement
                    Malius Torquatus dampna son fis a mort por ce que il avoit combatu contre le comandement
                    de l'empire; autresi doivent estre dampnés çaus conjurés qui voloient Rome destruire,
                    car il ont pis fait que celui».</p>
                    <lb/>
                </div2>
                <div2 xml:id="d003c031">
                    <head>
                        <title>3.30</title>
                        <abbr>30</abbr>
                    </head>
                    <p xml:id="d003l168" n="">Coment l'en doit son prologue [comencier] quant les oians croient a son aversaire.</p>
                    <lb/>
                    <p xml:id="d003l169" n="1" rend="1">Et quant celui a cui tu paroles croit ce que ton aversaire ou autre home li avoit
                    fait entendant, lors dois tu au comencement de ton conte prometre que tu viaus dire
                    de ce meismes en quoi ton aversaire se fie plus, meesmement de ce que les oiors avoient
                    creü; ou tu comence ton conte a une des raisons ton aversaire, meesmement a celui
                    que il dit en la fin de son conte; ou tu dis que tu es en doute coment tu dois comencier
                    ne a quoi, et coment tu dois respondre et a quoi, et faire semblant autresi come de
                    une  mervoille. Car quant li oieres voit que tu es fermement apareilliés de contredire,
                    la ou tes aversaires te cuidoient avoir troblé, certes il cuidera que il avoit folement
                    creü, et que le droit en soit devers toi.</p>
                    <lb/>
                </div2>
                <div2 xml:id="d003c032">
                    <head>
                        <title>3.31</title>
                        <abbr>31</abbr>
                    </head>
                    <p xml:id="d003l170" n="">Coment l'en doit comencier son prologue quant les oians sont travailliez ou enbeseingnés.</p>
                    <lb/>
                    <p xml:id="d003l171" n="1" rend="1">Mes se li oieres est travailliés ou enbeseingniés de mains autres parleors devant,
                    lors dois tu avant prometre que tu ne diras se poi non, et que ton conte sera plus
                    briés que tu n'avoies pensé, et que tu ne viaus ensivre la ma[nie]re] des autres qui
                    parolent longuement. Et aucune fois dois tu comencier a une novelle chose, ou qui
                    le face rire, mes que ele soit apartenant a ton conte; ou a une fable, ou a un exemple,
                    ou a autre parole pensee qui soit de maniere de ris et de solas.</p>
                    <p xml:id="d003l172" n="2" rend="2">Mais se la chose est par corrous, lors est il bon comencier a une dolorouse novelle,
                    ou autre terrible  parole; car si come li estomac chargiés de viandes est relevés
                    par une amere chose, ou assoagiés per une douce, tout autresi li corraiges qui est
                    travailliés de trop oïr est renovellés ou par mervoilles ou par ris.</p>
                    <p xml:id="d003l173" n="3" rend="3">Mes ci se taist li maistres a parler de prologues qui sont par coverture ou sens coverture,
                    car il en a dit partiement touz les enseingnemenz de l'u[n] et de l'autre; mes or
                    viaut il mostrer les comuns enseingnemenz de chascun [ansamble].</p>
                    <lb/>
                </div2>
                <div2 xml:id="d003c033">
                    <head>
                        <title>3.32</title>
                        <abbr>32</abbr>
                    </head>
                    <p xml:id="d003l174" n="">Ci devisse les enseingnemenz de toz prologues ensemble.</p>
                    <lb/>
                    <p xml:id="d003l175" n="1" rend="1">En tos prologues, de quel matire que il soit, dois tu metre, ce dit Tulles, assez
                    de bons moz et de bones sentences; et par tot doit il estre guarnis de avenableté,
                    por ce que sor toutes choses te covient a dire ce qui te mete a la grace des oians.
                    Mes il i doit avoir petit de doreure et de jeuc et de consonance, por ce que de tels
                    choses naist sovent une souspeçon  come de chose pensee par grant maistrie, en tel
                    maniere que li oieres se doute de toi, ne ne croi pas a tes paroles.</p>
                    <p xml:id="d003l176" n="2" rend="2">Et certes qui bien consirre la matire dou prologue, il trovera que il n'est pas por
                    autre chose que por apareillier le corage a celui a cui tu paroles a oïr diligemment
                    tes dis et croire les, et que il face a la fin ce que tu li fais entendant. Por quoi
                    je di que il doit estre garnis de moz creables et de sentences, ce est a dire des
                    enseingnemenz as saiges homes, ou de proverbes, ou de bons exemples; mes que trop
                    n'en i ait, car ne doit estre dorés de losenges ou de moz covers, si qu'il semble
                    une chose pensee fellonessement et par malice. Et si ne dois tu dire trop de paroles
                    de jeuc et vanité, mes fermes et de bone savor; et garde[r] que il n'ait consonances,
                    ce est a dire plusors mous ensemble l'un aprés l'autre que toz comencent ou fenissent
                     en une meisme letre et une meisme sillabe, car ce est une laide maniere de conter.</p>
                    <lb/>
                </div2>
                <div2 xml:id="d003c034">
                    <head>
                        <title>3.33</title>
                        <abbr>33</abbr>
                    </head>
                    <p xml:id="d003l177" n="">Ci dit de .§{vii}. vices dou prologue, et premierement dou general.</p>
                    <lb/>
                    <p xml:id="d003l178" n="1" rend="1">Aprés les vertus dou prologue, est il bien resnable chose de traitier de ses vices,
                    qui sont .§{vii}., ce dit Tulles: generaus, comuns, muables, lonc, estranges, diverses
                    et sans enseingnemenz.</p>
                    <p xml:id="d003l179" n="2" rend="2">Generaus prologues est cil que l'en puet metre en mainz contes avenablement. Comuns
                    est cil que ton aversaire puet ausi bien metre come toi. Muables est cil qui por poi
                    de remuance sera bons a ton aversaire. Lonc est celui ou il a trop de paroles ou de
                    sentences outre ce qui est avenable. Estrange est cil qui en nulle maniere dou monde
                    n'apartient pas a ta matire. Divers est celui qui fait autre chose que ta matire requiert,
                    ce est la ou tu dois aquerre la bienvoillance tu ne le fais pas, ainz dones talent
                    d'oïr ou de savoir, ou  quant tu dois parler par coverture tu paroles tout descovert.
                    Sans enseingnement est celui qui ne fait nient de ce que li maistres enseingne, ne
                    ne aquiert bienvoillance ne talent d'oïr ne de savoir, ainz aquiert tout le contraire
                    qui vaut pis.</p>
                    <p xml:id="d003l180" n="3" rend="3">De toz ces vices nos covient il garder f[erme]ment, et ensivre les enseingnement,
                    en tel maniere que nulle salus ne nulle partie dou prologue soit blasmable, mes toute
                    soit agreable et de bone maniere.</p>
                    <lb/>
                </div2>
                <div2 xml:id="d003c035">
                    <head>
                        <title>3.34</title>
                        <abbr>34</abbr>
                    </head>
                    <p xml:id="d003l181" n="">Ci met exemple por mostrer ce qui est devant.</p>
                    <lb/>
                    <p xml:id="d003l182" n="1" rend="1">Or avez oï les enseingnemenz qui apertienent a prologues, et coment li parleor doit
                    comencier son conte selonc les diversités des matires qui avienent touzjors a beseingnes
                    dou siecle. Mes por ce que li maistres viaut plus apertement demostrer ce que il a
                    dit, [metra il uns viels exemples] de grant auctorité, sor quoi fu dit per plusors
                    saiges.</p>
                    <p xml:id="d003l183" n="2" rend="2">Et il fu voirs que  lors que Chateline fist en Rome la grant conjuroison, selonc ce
                    que les estoires dient, Marcus Tullius Cycero, celui meismes qui enseingne la science
                    de rethorique, estoit adonques consoilliers de Rome, que per son grant sens enquist
                    et trova la conjuroison, et prist plusors des conjurés, meismement des plus puissanz
                    homes de Rome.</p>
                    <p xml:id="d003l184" n="3" rend="3">Et quant il les ot mis en chartre, et que la conjuroison fu descoverte et seüe certainement,
                    Marcus Tullius apella tot le senat et le consoil de Rome por jugier que l'en feroit
                    des prisons. Salustes dit que Decius Sillanus, un noble senator qui estoit esleus
                    a estre consules l'an aprés, dist premier sa sentence, que li prisonier devoient estre
                    livré a mort, et il et li autre que l'en peust prendre. Et quant il ot son conte finé,
                    et que touz les autres par poi s'acordoient a sa sentence, Julle Cesar, qui voloit
                    les prisons deffendre, parla per coverture maistrielment en ceste maniere.</p>
                    <lb/>
                </div2>
                <div2 xml:id="d003c036">
                    <head>
                        <title>3.35</title>
                        <abbr>35</abbr>
                    </head>
                    <p xml:id="d003l185" n="">Ci dit de Jule Cesar, coment il fist son jugement.</p>
                    <lb/>
                    <p xml:id="d003l186" n="1" rend="1">Seingnor peres escrit, toz ciaus qui volent droit consoil doner des choses douteuses
                    ne doivent garder a ire ne a haine, ne a amor, ne a pitié, car ces .§{iiii}. choses
                    puent faire laissier a home la voie de droiture et desvoier de droit jugement. Sens
                    ne vaut riens la ou l'en viaut dou tout siure sa volenté.</p>
                    <p xml:id="d003l187" n="2" rend="2">Je porroie nommer assez princes qui droite voie laiss[ier]ent a tenir, por ce que
                    ire les avoit sorpris, ou pitié sans raison. Mes je veul miaus parler de ce que li
                    saige home de ceste cité ont fait aucune fois, quant il laissoient la volenté de lor
                    cuers, et tenoient ce que bons ordres enseingnoit et qui tornoit au comun profit.</p>
                    <p xml:id="d003l188" n="3" rend="3">La citez de Rodes se tint contre nos en bataillies que  nos eumes contre Perse, le
                    roi de Macedoine. Quant la bataile fu finee, li senat et li consules jugerent que
                    cil de Rodes ne fussent pas destruit, por ce que nus ne deist que covoitise de lor
                    richesce les feist destruire plus que l'achoison de lor tort.</p>
                    <p xml:id="d003l189" n="4" rend="4">Cil de Cartaige nos forfirent jadis en guerre que nos eumes contre çaus d'Aufrique,
                    et briserent trives et pais; neporquant nostre maistres ne guarderent pas ce que il
                    devoient faire d'iaus, car çaus les peussent bien destruire, ainz les tint douçors
                    et debonairetés. Ce meismes devons [por]veoir, seingnors peres, que la fellonie et
                    le forfait de çaus qui sont pris ne sormontent nostre digneté et nostre douçor. Plus
                    i devons garder nostre bone renomee que nostre corrous.</p>
                    <p xml:id="d003l190" n="5" rend="5">Cil qui ont avant moi sentence donee ont assez bellement mostré ce que il puet de
                    mal avenir por lor conjuroison: cruauté  de batailles, prendre pucelles a force, esrachier
                    les enfans des bras as peres et as meres, faire force et honte as dames, despoillier
                    temples et maisons, occire, ardoir, emplir la cité de charoingne et de sanc et de
                    plor; et de ce ne covient il ja parler, car plus puet movoir le cuer la cruauté de
                    tel meffait que li recort de l'uevre. Nul n'est que il ne griet de son damaige, et
                    tels i a qui le portent plus grief que mestier ne est; mes il leust a un ce qu'il
                    ne [loist] pas a un autre. Se je sui un bas home, et je mespreingne aucune chose par
                    mon coros, poi le sauront; mes toz sevent ce que un grant home mesprent, en justise
                    ou en autre chose. Que [quant] un bas home mespreingne, l'en le torne a ire; le forfait
                    au grant home, l'en le torne a orgoill. Por ce devons nos garder nostre renomee.</p>
                    <p xml:id="d003l191" n="6" rend="6">Et si di je bien endroit de moi que li forfais as conjurés sormonte toute peine; mes
                     quant l'en tormente aucun home, se li tormenz est auques [aspres], tels i a qui bien
                    sevent blasmer le torment, dou meffait ne tienent nulle parole. Je croi bien que Silanus
                    a dit ce qu'il a dit por bien dou comun, et que il ne garde ne amor ne haine, tant
                    conui [je bi]en de ses mours, et s[a] atemprance; ne [sa] sentence ne m'est pas cruels,
                    car l'en ne porroit nulle cruauté faire en tel gent. Mes tote fois di je que sa sentence
                    n'est pas covenable au comun. Por quoi Sillanus est fort home et nobles et esleus
                    a consule: a le[s] il jugiez a mort por paor de mal qui en peust avenir, qui les lairoit
                    vivre? Paor n'a ci point de leuc, car Ci[c]er[o]n, nostre consules, est si decrés
                    et si garnis d'armes et de chevaliers que nos ne devons riens douter.</p>
                    <p xml:id="d003l192" n="7" rend="7">De la peine dirai ensi come il est. Se l'en les ocist, mort n'est pas torment, ainz
                    est fins et repos de cheitiveté; mort consume  toutes peines terrienes; aprés la mort
                    ne [cures] ne joies. Por [quoy ne dist] Sillanus seviaus que l'en le batist et tormentast
                    tout avant? Se aucune loi deffent que l'e[n] ne frustast home jugé a mort, aucunes
                    lois redient que l'en n'occie pas citien dampné, ainz l'en envoit l'en en exil a touzjors.</p>
                    <p xml:id="d003l193" n="8" rend="8">Seingnors peres escris, gardez que vos faites, car l'en fait [sovent] tels choses
                    por bien dont mau vient puis. Quant li lacedomiens orrent prise Atenes, il establirent
                    .§{xxx}. homes qui estoient maistres dou comun. Cil occioient au comencement les pesmes
                    desloiaus homes toz sanz jugement. Li pueple en estoit liés, et disoit que bien faisoi[en]t.
                    Aprés crut la costume et la licence petit a petit, si que occioient bons et mauvais
                    a lor volenté, tant que les autres en estoient espaventé, et fu la citez en tel servaige
                    que bien s'en aperçurent que  lor joie revertisoit en plor.</p>
                    <p xml:id="d003l194" n="9" rend="9">Luce Silla[n]e fu mout loés de ce que il juga et occist [Damasipe] et autres qui avoient
                    esté contre le comun de Rome; mes cele chose fu comencement de grant mal, car aprés
                    si come chascuns covoitoit la maison, la ville, le vaissel ou la robe de autrui, il
                    se penoit de dampner celui la cui chose il voloit avoir, et estoient maint home dampnés
                    a tort per lor avoir. Ensinc cil qui furent liés de la mort Demacipe en furent puis
                    corrociez, car [Silla] ne fina en ceste maniere de occire, jusques la que ses chevaliers
                    furent plains d'avoir.</p>
                    <p xml:id="d003l195" n="10" rend="10">Neporquant de tel chose n'a[i] [j]e doute en cest tens, meismement tant come Marcus
                    Tullius Cicerons est consules; mes en si grant cité a mainz divers homes et plains
                    de engin: ou tens a autre consule porroit aucuns metre avant faus por voir, et se
                    li consules occioit lors por  le decret dou senat home encolpé a tort, dont en porroit
                    mau venir.</p>
                    <p xml:id="d003l196" n="11" rend="11">Çaus qui furent devant nos orent sens et hardement; orgoil ne lor toli pas que il
                    ne preissent bon exemple de raison as estra[n]ges; quant il trovoient leins en lour
                    hennemis aucune tache, il savoient bien metre a euvre a lor ostel. Miaus amoient sivre
                    le bien que avoir envie. Il fustoient le citien forfait a la guise de Grece; quant
                    les maus comencerent a monter, lors fu lois donees que les dampnés allassent en exil.
                    Por quoi donques prendrés vos consoil novel? Ensi le firent nostre ancessor, et grant
                    vertu et sapiencie ot plus en els que en nos, car il estoient poi, et [ce] aquistrent
                    a poi de richesces que nos povons a peines tenir ne garder.</p>
                    <p xml:id="d003l197" n="12" rend="12">Que ferons nos donques? Laisserons nos ces prisons aler por acroistre l'ost Chateline?
                    Nenil: ainz est ma sentence que lor avoir soit plubiés et mis en l'[a]ost; lor cors
                    soient mis en diverses prisons hors de Rome en forteresces bien garnies, ne nus ne
                    parlast ja por els au senat ne au pueple; qui autrement le fera soit mis en prison
                    come l'un de çaus.</p>
                    <lb/>
                </div2>
                <div2 xml:id="d003c037">
                    <head>
                        <title>3.36</title>
                        <abbr>36</abbr>
                    </head>
                    <p xml:id="d003l198" n="">Coment Cesar parla selonc ceste art.</p>
                    <lb/>
                    <p xml:id="d003l199" n="1" rend="1">[Par] toutes ces paroles povez vos entendre que li premiers parleor, ce est Decius
                    Sillanus, s'en passa briefment a poi de paroles sans prologue et sans coverture nulle,
                    por ce que sa matire estoit de honeste chose, si come de livrer a mort les traitres
                    dou comun de Rome. Mes Jule Cesar, qui repensoit as autres choses, se retorna as covertures
                    et as mos dorés, por ce que sa matire estoit contraire, car il savoit bien que li
                    cuers des oiors estoit commeu contre sa entencion; et por ce li covient il aquerre
                    la lor bienvoillance. Et d'autre part restoit sa matire douteusse et oscure par plusors
                    sentences et covertures que il voloit consoillier, et sor ce li estovoit il doner
                    talent as oiors de savoir et d'oïr ce que il voloit dire.</p>
                    <p xml:id="d003l200" n="2" rend="2">Mes por ce que doreure de paroles est auques souspecenouse, ne se vost il au comencement
                    [d]escovrir de la bienvoillance aquerre, ainz tocha la some de sa entencion por doner
                    volenté as oians de entendre et d'oïr ses diz, ou il dist de .§{iiii}. choses que
                    bons conseilleors doivent garder.</p>
                    <p xml:id="d003l201" n="3" rend="3">Et neporquant sans bienvoillance ne fu pas son prologue, la ou il les apella seingnors
                    peres escris, et la ou il enhauça sa matire et la conferma par belles raisons et par
                    exemples de vieilles estoires que il ament[uit]. Ensic tout bellement en leuc de la
                    chose qui desplasoit nomma il choses qui deussent plaire, por retraire  les corraiges
                    des oiors de ce qui laide estoit a ce que fust honeste et resnable.</p>
                    <p xml:id="d003l202" n="4" rend="4">En ceste maniere se passe a dire le fait sor quoi il voloit fonder son conte, ce est
                    dou consoil qui doit estre pris sor le meffait des conjurés, et fist semblant que
                    il ne vost pas deffendre lor mal, me[s] il voloit garder la digneté et l'onor dou
                    senat.</p>
                    <p xml:id="d003l203" n="5" rend="5">Lors comença la tierce partie de son conte, ce est devisement, et devisa les dis des
                    autres, et la cruauté dou forfait par parties, et acoilli cele partie qui plus aidoit
                    contre çaus qui avoient parlé, et [l']afficha as cuers des oiors, tant come il onques
                    pot.</p>
                    <p xml:id="d003l204" n="6" rend="6">Et quant il ot ensi conté le fait, il comença la quarte partie dou conte, ce est confermement,
                    la ou il dit qu'il devoient garder lor renommee, et se fainst de loer les sentences
                    des autres, mes molt les blasme, et sor ce conferma son conte par maintes raisons
                     qui donoient foi a son consoil, et la tolloient a la sentence des autres.</p>
                    <p xml:id="d003l205" n="7" rend="7">Et puis qu'il ot fermé son conte par ses bons argumenz, il ala mantenant a la quinte
                    partie, ce est deffermement, por affoibloier et por destruire le confermement des
                    autres qui avoient dit devant lui, et la ou il [dit]: gardez que vos faites. Et mantenant
                    ramentut plusors exemples et auctoritez et sentences des saiges homes qui estoient
                    semblables a sa matire. Et puis, quant vint vers la fin, et il conferma ses diz par
                    les meillors argumenz et par les plus fors raisons qu'il onques pot,</p>
                    <p xml:id="d003l206" n="8" rend="8">et vint a la sesime partie, c'est a conclusion, et dist sa sentence, et mist fin a
                    son conte. Et puis que Cesar ot ensi parlé, [li un disoient un et li autre disoient
                    autre], tant que Marcus Caton se leva et parla en ceste maniere.</p>
                    <lb/>
                </div2>
                <div2 xml:id="d003c038">
                    <head>
                        <title>3.37</title>
                        <abbr>37</abbr>
                    </head>
                    <p xml:id="d003l207" n="">C'est le [juge]ment Caton.</p>
                    <lb/>
                    <p xml:id="d003l208" n="1" rend="1">Seingnors peres escris, quant je resgart la conjuroison et le peril,  et contrepens
                    en mon cuer et en moi meismes la scentence de chascun qui a parlé, je pens tout autre
                    chose que Cesar n'a dit ne aucuns des autres. Il ont parlé tant solement de la peine
                    as conjurés qui ont apareillié bataille a lor païs, et a lor parens, et a lor temples,
                    et a lor maisons destruire; mais graindre mestier est [savoir] coment l'en se porroit
                    garder d'iaus et de peri[ls], que prendre consoil coment soient livrés a peines et
                    dampnés. Se l'en ne se porvoit que cest peril n'avieingne, por nient iroit l'en a
                    consoil quant il sera avenus. Se la citez est prise a force, les vencus n'ont riens
                    d'atente: tot sera en la mine. Or parlerai a vos qui bien entendez raison, et qui
                    beez a avoir maisons, villes, ensignes, et tables d'or et d'argent, plus que au prou
                    dou comun.</p>
                    <p xml:id="d003l209" n="2" rend="2">Se vos ces choses que vos tant amez volez garder et retenir, et vos volez mantenir
                    vos delis par ordre et  par repos, esveilliez vos ci, et pensez dou comun guarantir.
                    Se li comun perist, coment eschaperez vos? Ceste beseingne n'est pas de telleu ne
                    de paage, ne de querele de compaingnons, ainces est de nostre franchise deffendre,
                    et de nos cors qui sont en peril.</p>
                    <p xml:id="d003l210" n="3" rend="3">Seingnors, je ai maintes fois parlé, et m'ai plaint devant vos de l'avarice, et de
                    [la] luxure, et de la covoitise a vos citiens, dont je ai la malvoillance de aucuns,
                    car je ne pardone pas volentiers a autrui le meffait dont je ne sentoie nulle teche
                    en moi. [Por] nul forfait pardoner, je ne queroie autrui grace avoir. Se il ne vos
                    chaloit de ce, et vostre richesce vos fasoit maintes choses metre a non chaloir, toutes
                    fois estoit le comun en droit estat, et plus fors que ores.</p>
                    <p xml:id="d003l211" n="4" rend="4">Mes ci endroit ne parlons nos pas de nostre bien vivre, ne de la seingnorie des romains
                    acroistre et esauchier; ainz nos covient veoir se  ce que nos avons nos puet remanoir
                    et estre nostre, ou se il sera a nos hennemis. Ci ne doit nus parler de [de]bonaireté
                    ne de misericorde: nos avons piece a perdu les drois nons de pitié et de merci, car
                    doner autrui biens, c'est nostre debonairetez, estre osés de maufaire, ce est nostre
                    vertu; por ice vait nostre comun ausi come a declin.</p>
                    <p xml:id="d003l212" n="5" rend="5">Or [poés] donques estre debonaires, et metre le pueple en aventure; or [poés] estre
                    piteus en çaus qui ne vos cuident riens laissier, et cuident le comun tresor rober.
                    Donés lor nostre sanc, si que touz les proudes homes aillent a destruction; et en
                    ce que vos esparnés un poi de maufaitors, vos destruez une grant turbe de bones genz.</p>
                    <p xml:id="d003l213" n="6" rend="6">Cesar a parlé bel et afaiteement, oiant nos, de la vie et de la mort, quant il dist:
                    aprés la mort ne [cure] ne joie. Mes quant il en parla ensi, je croi que il cuide
                    a faus ce que l'en trueve  de ciaus d'enfer: les mauvais sont dessevrés des bons,
                    et entrent en noir [leuc] et en orible, puant et espo[e]ntable. Aprés juga que lor
                    avoirs fust puploiés, et il fussent gardez en prison en diverses forteresces dehors
                    de Rome. [Doutoit] il que se l'en les gardoit a Rome, que cil de la conjuroison ou
                    autres genz luees les getassent a force de prison? Nenil? Donc n'a males genz se en
                    ceste cité non? Par tout puet l'en trover de mauvais homes.</p>
                    <p xml:id="d003l214" n="7" rend="7">De nient se redoute Cesar, se il crient que l'en ne les puisse guarder en Rome ausi
                    bien come dehors. Et se il sol n'a pas paor que il eschapassent de cele prison ou
                    il dit que il soient mis, et se il ne crient pas le peril dou comun, je sui cil qui
                    ai paor de moi et de vos et des autres. Por ce vos devez savoir que ce que nos jugerons
                    de ces prisoniers, ce doit estre jugié de  toute la compaingnie Chateline. Se vos
                    faites de ces aspre justise, touz ciaus de l'ost Chateline en seront espoentés; se
                    vos le faites foiblement et molement, vos les verrez venir cruels et fiers contre
                    nos.</p>
                    <p xml:id="d003l215" n="8" rend="8">Ne creez pas que nos ancessors aient acreu la seingnorie dou comun tant solement par
                    armes, car se il alast ensi, donques la peussiens nos ameillorer, car plus avons seingnorie
                    et compaingnons, et greingnor habondance de choses, et de chevax, et d'armes que il
                    n'orrent. Mes il ot en els autre chose, por quoi il furent de renom et de grant pris,
                    et ces choses ne sont guaires en nos. Il estoient en lor ostels saiges et apercevans,
                    et d[o]noient droituriers comandemenz a çaus de hors; lor cuer estoient franc et espers,
                    et delivres a doner consoil sans subiection de peché que il creinssissent, ne sens
                    sivre mauvaisse volenté.</p>
                    <p xml:id="d003l216" n="9" rend="9">En leuc de ce, que l'en puet trover en nos? Luxure, avarice, comune povreté et privee
                    richesce: nos loons les richesces, nos ensivons les pereces, nos ne fasons nulle differance
                    de bons ne des mauvais; tot est torné a covoitise, ce est le loier de vertu. Ce n'est
                    pas mervoille que chascuns tient sa voie et son consoil par soi meismes. Vos servés
                    en vos [ostels voz deliz et entendez a voz volentez sivre; hors de voz hostels servez
                    a avoir amasser] ou a grace d'autrui conquere; de ce avient que l'en guerroie le comun,
                    et que les conjurés le veulent destruire.</p>
                    <p xml:id="d003l217" n="10" rend="10">Mes de ces choses que vos en tel maniere faites ne dirai ores plus. Nobles citienes
                    ont ensemble juré qu'il ardront la ville, et atraient a els por movoir bataille la
                    gent de France, qui pas n'aiment la seingnorie ne le nom de Rome. Chateline, li duc
                    de nos ennemis, nos vient sor les testes a tot son effors. Demorés vos donc [et doutez]
                    de ce que vos devez faire de vos ennemis que vos avez pris dedenz ces murs? Or soit
                    que je juge que vos en aiez merci. Dites que juenes homes sont, fols, et par mauvaise
                    covoitise l'ont fait, et les laissiez aler touz armez. Mes certes je croi que ceste
                    pitié et ceste douçor ne vos tort a misere et a amertume.</p>
                    <p xml:id="d003l218" n="11" rend="11">La chose est aspre et pereillouse: n'en avez vos paor? Oïl voir. Mes la peresce, la
                    mauvestié, la moleste de vos cuers fait que li uns [s']atent a l'autre. Vos metez
                    vostre fiance [en] vos dieus [et dites] qu'il ont le comun gardé et delivré de mainz
                    perilz. L'aide de Dieu ne vient pas a la volenté de ciaus qui veulent vivre come femes,
                    mes toutes choses avienent [bien] a ciaus qui veullent veillier en bien faire et en
                    doner bon consoil. Por nient apelle Dieu qui s'abandone a peresce et a mauvestié.
                    Malius Torquatus, uns de nos anciens dus, comanda a occire son fis  por tant solement
                    que il envay en une bataille de France ses hennemis contre son comandement: por itel
                    forfait morut cel noble jovencel. Vos demorés a faire justise de ces cruels paracides,
                    qui veulent la cité destruire?</p>
                    <p xml:id="d003l219" n="12" rend="12">Laissiez le vos par lor bone vie: ne moire pas Lentulus por la digneté de son lignaige;
                    se il aima onques bone renommee, se il aima onques Dieu, se il esparnia onques home.
                    Ne more pas Chategus: ait l'en pitié de sa joventé, se il n'esmut onques mes noisse
                    ne bataille en cest pais. Gabinus, et Statilius, et Separius, quels sont il, que en
                    doi je dire? Se il eussent en els raison ne mesure, il ne eussent pas tel consoil
                    pris contre le comun.</p>
                    <p xml:id="d003l220" n="13" rend="13">Au derrenier vos di, seingnors peres, que par Dieu, se moi en peust eschaper, je vos
                    en laissasse bien covenir, et soffrisse bien que vos en fussiez chastiez per lor outraige,
                    quant vos  consoil ne volez croire. Mes por ce le di, que nos sumes enclos en grant
                    peril de totes pars: Chateline a tout son ost nos est as iaus la dehors, et nos cuide
                    englotir; les autres sont en mi ceste ville par tout; nos ne poons riens apareillier
                    ne consoillier que nos ennemis ne sachent: dont nos [nos] devons plus haster.</p>
                    <p xml:id="d003l221" n="14" rend="14">Por ice dirai je tel sentence: [voirs est que] le comun est en peril par le maudit
                    consoil des citiens escominiez et desloiaus; çaus ont regehi, et sont coneus par le
                    dit des messagiers de Franche, et de [Tite Vultier] que il voloient la ville ardoir,
                    ocirre les meillors, le païs destruire, dames et pucelles honir, autres cruautez faire:
                    por ce je doin sentence et jugement que l'en doit faire d'iaus come de traitres et
                    d'omicedes atains.</p>
                    <lb/>
                </div2>
                <div2 xml:id="d003c039">
                    <head>
                        <title>3.38</title>
                        <abbr>38</abbr>
                    </head>
                    <p xml:id="d003l222" n="">Coment Caton parla selonc ceste art.</p>
                    <lb/>
                    <p xml:id="d003l223" n="1" rend="1">C'est li contes et la sentence Caton. Mes por miauz entendre  son dit, et coment il
                    parla selonc les riulle de rethorique, nos covient il garder tout avant la maniere
                    de son dit et la nature de sa matire. Dont li plusors dient que ele est douteuse et
                    un poi oscure, por ce que sa matire est d'une part honeste et d'autre part deshoneste:</p>
                    <p xml:id="d003l224" n="2" rend="2">car a dire le profit dou comun, et deffendre le bon estat de Rome, et a destruire
                    touz traitres, c'est honeste chose; et a jugier a mort une gent de noble cité, et
                    a dire contre Cesar, qui avoit ensi fermement establi son jugement par si bones raisons
                    que a peines les peust l'en contredire, et que les oians estoient auques commeus a
                    croire son dit, certes il sembloit a estre cruels chose et merveillouse. Et por ce
                    li estovoit il aorner son prologue en tel maniere que il acoillist la bienvoillance
                    des oianz, et que il lor donast talent de savoir ce qu'il voloit dire,  por retraire
                    les de la sentence Cesar, selonc ce que li maistres devise ça derriere, la ou il enseingne
                    la diversité dou prologue.</p>
                    <p xml:id="d003l225" n="3" rend="3">Et por ce tocha Caton en son comencement briefment et apertement le point ou estoit
                    la grant force de toute la beseingne, meesmement celui que les oiors avoient creu,
                    quant il dit que il pensoit tout autre [chose que Cesar n'avoit dit, ne aucun des
                    autres]. Ensi lor dona talent de savoir et d'oïr ce qu'il diroit, et fist semblant
                    de consoillier solement de la guarde dou comun, non pas de la mort as conjurés.</p>
                    <p xml:id="d003l226" n="4" rend="4">Et mantenant se porchaça de aquerre l'amor et la bienvoillance des oianz por apaissier
                    lor cuers, et por torner toute la chose a honesté, et por acroistre la bienvoillance
                    que il avoit de cele part que la matire estoit honeste, selonc ce que li bons entendieres
                    porra savoir et conoistre, se il consirre et garde diligemment les enseingnemenz qui
                    sont ça  derrieres. Por ce se taist ores li maistres, car il voudra dire autres doctrines
                    bones et profitables.</p>
                    <lb/>
                </div2>
                <div2 xml:id="d003c040">
                    <head>
                        <title>3.39</title>
                        <abbr>39</abbr>
                    </head>
                    <p xml:id="d003l227" n="">Ci devise la seconde branche dou conte, c'est le fait.</p>
                    <lb/>
                    <p xml:id="d003l228" n="1" rend="1">Aprés les doctrines des prologues vient la seconde branche dou conte, c'est le fait.
                    De quoi Tulles dit que le fait est quant le parleor dit les choses qui ont esté, ou
                    celes qui n'ont pas esté autresi come s'eles eussent esté; ce est a dire, quant il
                    laisse le prologue, et vient au fait, et dit la propre chose sor quoi est l'achoison
                    et la matire de tout son conte.</p>
                    <p xml:id="d003l229" n="2" rend="2">Et c'est en .§{iii}. manieres: une citiene, qui dit tout proprement le fait et la
                    ch[ose] de quoi est li contes et la question, et devise les raisons por quoi cele
                    chose puet estre provee; et ceste maniere apartient a ceste art, por ce que ele enseingne
                    tancier l'un parleor contre l'autre, selonc ce que le livre dit ça arrieres entor
                    le comencement. Mes ci ne dit ores plus li contes, car il en dira largement ça [avant];
                    ainz viaut il ensivre de .§{ii}. autres manieres dou fait qui n'apartienent a ceste
                    art.</p>
                    <lb/>
                </div2>
                <div2 xml:id="d003c041">
                    <head>
                        <title>3.40</title>
                        <abbr>40</abbr>
                    </head>
                    <p xml:id="d003l230" n="">Ci devisse dou conte qui trespasse hors de sa matire.</p>
                    <lb/>
                    <p xml:id="d003l231" n="1" rend="1">La seconde maniere dou fait dire est quant l'en se dessevre un petitet de sa propre
                    matire, et trespasse a autre chose hors de sa principal cause, ou por blasmer le cors
                    ou la chose, ou por acroistre le mal ou le bien qu'il dit, ou por mostrer que .§{ii}.
                    choses [sont] resemblables entre lor, ou por faire deliter les oianz d'aucun guabois
                    qui soit [apartenant] a sa matire. Et ceste maniere de dire usent sovent les parleors
                    por miauz prover ce que il veulent dou cors ou de la chose.</p>
                    <lb/>
                </div2>
                <div2 xml:id="d003c042">
                    <head>
                        <title>3.41</title>
                        <abbr>41</abbr>
                    </head>
                    <p xml:id="d003l232" n="">Ci devise dou conte qui est par jeuc et par envoiseure.</p>
                    <lb/>
                    <p xml:id="d003l233" n="1" rend="1">La tierce maniere dou fait dire n'apertient pas as choses citienes, ainz est por jeuc
                    et por solas. Et neporquant il est bone chose que l'en se acostume a bien conter,
                    car l'en en devient miauz parlanz as granz beseingnes; et por ce en dira li maistres
                    toute la nature.</p>
                    <p xml:id="d003l234" n="2" rend="2">Tulles dit que ce que l'en dit en ceste derreene maniere, ou il devise les proprietez
                    et les mours dou cors, ou il devise les proprietez d'une autre chose. Et se il devise
                    les proprietez d'une [autre] chose, il covient a fine force que son dit soit fable,
                    ou estoire, ou argumenz; et por ce fait il bon a savoir que monte l'une et que l'autre.</p>
                    <p xml:id="d003l235" n="3" rend="3">Et certes fable est un conte que l'en dit des choses qui ne sont pas voires, ne voires
                    semblables, si come la fable de la n[e]f qui vola par mi l'air longuement. Estoire
                    est de raconter les ancienes choses qui ont esté veraiement, mes eles  furent devant
                    nostre tens, loins de nostre memoire. Argumens est a dire une chose fause qui ne fu
                    pas, mes ele puet bien estre, et la dit l'en por resemblance d'aucune chose. Et se'l
                    parleor devise les proprietez dou cors, il covient que por ses dis conoisse les mours
                    et les proprietez dou cors et dou corraige ensemble, c'est a dire se il est viel ou
                    juenes, ou se il est cortois ou vilains, ou des autres tels proprietez.</p>
                    <p xml:id="d003l236" n="4" rend="4">A ceste chose covient avoir grant aornement qui soit forme[z] de la diversité des
                    choses, et de la semblance des corraiges, et de fiertés et debonairetez, de esperance,
                    de paor, et de sospeçon, de desirrier, de fainture, de error, de misericorde, de remuement
                    de fortune, de perilz que l'en ne cuidoit, de soudaine liesce, et de bone fin, selonc
                    ce que cest livres devisera ça avant, la ou il enseingnera de prendre les adornemenz
                    et la biauté des  paroles. Por ce n'en dit ores il plus que dit en a, ainz tornera
                    a la premiere [maniere] dou fait dire, qui est apellee citiene.</p>
                    <lb/>
                </div2>
                <div2 xml:id="d003c043">
                    <head>
                        <title>3.42</title>
                        <abbr>42</abbr>
                    </head>
                    <p xml:id="d003l237" n="">Ci devise dou conte qui est es choses citienes.</p>
                    <lb/>
                    <p xml:id="d003l238" n="1" rend="1">Or dit li contes que la citiene maniere dou fait dire, qui devise la cause proprement,
                    doit avoir .§{iii}. choses: que ele soit brieve, que ele soit clere, et que ele soit
                    voiresemblable. De toz dira li maistres, et premierement de la briefté.</p>
                    <lb/>
                </div2>
                <div2 xml:id="d003c044">
                    <head>
                        <title>3.43</title>
                        <abbr>43</abbr>
                    </head>
                    <p xml:id="d003l239" n="">Ci enseingne il conter le fait briefment.</p>
                    <lb/>
                    <p xml:id="d003l240" n="1" rend="1">Tulles dit que lors est li fait contés briefment, quant li parleor se comence a[u]
                    droit comencement de sa matire, non pas a une longue començaille qui nient profite
                    a son conte; si come fist Salustes quant il vost raconter l'estoire de Troie, il comença
                    a la creation dou ciel et de la terre, mes bien li soufisoit a comencier a Paris quant
                    il ravi Eleine.</p>
                    <p xml:id="d003l241" n="2" rend="2">Ausi est il briés se  la ou il est assez a dire la some dou fait, il ne le devise
                    par parties; car [la ou] il soufist bien a dire ensinc: «Cist home tua cel autre»,
                    tu ne die pas: «Il le prist, il traist le coutiau de la guaiene, il le leva, et fist
                    ensi et ensi, une chose et autre». Car plusors fois est il assez a dire que fait est,
                    non pas coment ou en quel maniere.</p>
                    <p xml:id="d003l242" n="3" rend="3">Autresi est il briés se l'en ne dit plus de choses que mestier soient de savoir, et
                    se il ne trespasse a dire autres choses estranges, et qui de riens ne s'apertienent
                    a sa matire; se il ne reddit ce que l'en puet entendre por ce que il avoit dit. Et
                    se tu dis: «Il aloient la ou il pooient», [il ne covient pas dire: «Il n'aloient mie
                    la ou il ne pooient aler»]; et si je di: «Aristotes dit tel chose», il ne covient
                    pas que je die: «Il le dist de sa boche», car bien le puet chascuns entendre par ce
                    qui estoit dit avant.</p>
                    <p xml:id="d003l243" n="4" rend="4">Autresi est il briés se il ne raconte ce qu[i] puet a[nuie]r, ou ce que ne li puet
                    ne aidier ne ennuier;  et se il dit chascune chose une fois sanz plus, et se il ne
                    recomence sovent a la parole meismes que il a dite mantenant. Si come li parleor se
                    doit garder de la multitude des mos et des paroles, se doit il garder que il ne die
                    trop choses, car il i a maintes genz qui sont deceues, et la ou il s'estudent de poi
                    dire, il dient trop longuement, por ce qu'il se porchacent dire pluseures choses a
                    poi de paroles; mes il [ne] s'esforcent de dire poi de choses tant come li beseingnent,
                    et non pas plus.</p>
                    <p xml:id="d003l244" n="5" rend="5">Raison coment: tu cuideras ja briefment dire se tu dis en tel maniere: «Je ala[i]
                    chiés vos et hucha[i] vostre garson; il respondi; je quis de vos; il dist que vos
                    n'i estiés pas en maison». [Ja soit ce ke tu dies briés moz, neporquant tu recontes
                    plus des choses ke mestiers n'est, car assés estoit a dire: «On me dist ke vous n'estiés
                    pas en maison»]. Por ce se doit bien guarder chascuns que sous les briés mos il ne
                    die tant de choses que son conte en soit lonc et ennuios a escouter.</p>
                    <lb/>
                </div2>
                <div2 xml:id="d003c045">
                    <head>
                        <title>3.44</title>
                        <abbr>44</abbr>
                    </head>
                    <p xml:id="d003l245" n="">Ci enseingne conter le fait entendablement.</p>
                    <lb/>
                    <p xml:id="d003l246" n="1" rend="1">Aprés se doit li parleor estudier que il die clerement ce que il dit, et que ses dis
                    soient overs et entendables. Car Tulles dit que li fait est contés clerement quant
                    li parleor et li diteor comence son dit a ce qui devant a esté, et se il ensit l'ordre
                    de la chose et de la saison tout ensi coment ele fu, ou coment ele pot estre, en tel
                    maniere que ses dis ne soient troblés et confus, et que il ne soient envolopé sous
                    estranges paroles, et que il ne trespasse as autres choses qui soient desemblables
                    et loins de sa matire; et que il ne comence a trop longue començaille, et que il ne
                    prolongue la fin de son conte tant come il poroit dire, et que il ne laisse riens
                    de ce qui a conter face.</p>
                    <p xml:id="d003l247" n="2" rend="2">Et en some il doit tout ce garder que li maistres aprent ci devant sor la briefté
                    dou fait; car il avient maintes fois que li contes est plus confus par longuement
                    parler que por la [osc]urté des paroles. Et sor tout ce doit li parleor user mos propres,
                    biaus et acostumés, selonc ce que li maistres devis[er]a ça avant au conte de parleure.</p>
                    <lb/>
                </div2>
                <div2 xml:id="d003c046">
                    <head>
                        <title>3.45</title>
                        <abbr>45</abbr>
                    </head>
                    <p xml:id="d003l248" n="">Ci enseingne conter le fait voirsemblablement.</p>
                    <lb/>
                    <p xml:id="d003l249" n="1" rend="1">Aprés ce doit li parleor conter le fait en tel maniere que il soit voiresemblable,
                    ce est a dire que il die tel chose que les oianz puissent croire que il die la verité.
                    Tulles dit que a ce faire li covient a dire l[es] proprieté [dou cors, se il est vieils
                    ou juenes, peresos ou corosables, ou tacieres, ou des autres semblables proprietés]
                    qui tesmoi[gnent] a son dit.</p>
                    <p xml:id="d003l250" n="2" rend="2">Aprés li covient mostrer l'achoison dou fait, ce est a dire l'achoison por quoi et
                    coment l'en pooit et devoit faire, et que il ot et pooir et loissir de ce faire, et
                    que il ot avenable tens a ce faire, et que il ot assez de tens et de saison a ce faire,
                    et que le leuc fu bons et souffissanz a faire ce que li parleor dit avant.</p>
                    <p xml:id="d003l251" n="3" rend="3">Aprés  ce doit il mostrer que li hom ou la chose de quoi il parole soit de tel maniere
                    et de tel nature que il peust et seust bien faire ce que la renomee et la vois dou
                    pueple en est sor lui, et qu[e] il a tel foi et tel creance et tel opinion que il
                    feroit bien une si faite chose.</p>
                    <lb/>
                </div2>
                <div2 xml:id="d003c047">
                    <head>
                        <title>3.46</title>
                        <abbr>46</abbr>
                    </head>
                    <p xml:id="d003l252" n="">Ci devise les vices dou fait dire.</p>
                    <lb/>
                    <p xml:id="d003l253" n="1" rend="1">Ore avez oï coment li parleor doit le fait dire, en tel maniere que il soit briés
                    et c[l]ers et voires semblables; car ces .§{iii}. choses sont trop fierement beseingnables
                    a bien dire. Et si come li parlieres doit ensivre les vertus qui apartienent a bien
                    dire, tot autresi se doit il garder des vices qui enpeechent et honissent son parlement,</p>
                    <p xml:id="d003l254" n="2" rend="2">et sont .§{iiii}. Li uns est quant il est son damaige a conter le fait. Li secons
                    est quant il [ne] profite de riens a dire le. Li tiers est quant li  fait n'est pas
                    conté en cele maniere que il doit. Li quars est quant il ne dit en cele partie dou
                    conte ce que mestier est.</p>
                    <p xml:id="d003l255" n="3" rend="3">Sachiez donc que lors est il damaige dou parleor a dire le fait selonc ce qu'il a
                    esté, quant cele chose desplaist as oianz, et que il en soient contre lui esmeus a
                    ire et a haine, et se il ne [les] doucist per bons argumenz qui conferment sa cause.
                    Et quant ce avient, tu ne dois pas conter le fait mot a mot ensemble si come il fu,
                    ainz le toi covient deviser par parties, et dire une b[r]anche ça et une autre la;
                    et tout mantenant jondre la raison de chascune partie en son leuc, en tel maniere
                    que ton coup ait tantost sa mecine et la bone deffensse a adoucir la haine des oianz.</p>
                    <p xml:id="d003l256" n="4" rend="4">Autresi bien sachez que cil ne profite de riens a conter le fait quant tes aversaires
                    ou uns autres  qui a parlé devant toi a di[t]e toute la chose en tel maniere que il
                    ne te beseingne pas que tu la redies, ne [en]si ne autrement de lui; ou quant cil
                    a cui tu paroles sevent la chose en tel maniere que tu n'as pas mestier dou mostrer
                    que ele soit d'autre guisse. Et quant ces choses avienent, Tulles comande que tu te
                    dois taire, et que tu ne dies pas. [Li faiz]</p>
                    <p xml:id="d003l257" n="5" rend="5">n'est pas contés en cele maniere que il doit, c'est quant ce qui doit profiter a ton
                    aversaire et tu meismes le devises et bien et bel, ou quant ce qui doit profiter a
                    toi tu le dis torblés et pereceusement. Tulles dit que por eschiver ces vices tu dois
                    molt saigement torner toutes choses au profit de ta cause, et taire le contraire tant
                    come tu porras; et se il te covient riens dire de ce que apertient a l'autre partie,
                    tu t'en passeras legierement; et toutes  fois di ta partie diligemment [et apertement
                    et fermement].</p>
                    <p xml:id="d003l258" n="6" rend="6">Li quars vices est quant li fait n'est pas dit en cele partie dou conte que mestier
                    est, et ce [est] des choses qui apertienent a ordre. Por ce se taist ores li maistres
                    jusques la ou il traitera de l'ordre, coment l'en doit establir son conte et ses parties.</p>
                    <lb/>
                </div2>
                <div2 xml:id="d003c048">
                    <head>
                        <title>3.47</title>
                        <abbr>47</abbr>
                    </head>
                    <p xml:id="d003l259" n="">Ci devise la tierce branche dou conte, c'est devisement.</p>
                    <lb/>
                    <p xml:id="d003l260" n="1" rend="1">Aprés la doctrine dou fait vient la tierce branche dou conte, ce est devissement.
                    De quoi Tulles dit que devisement, quant li parleor le dit selonc son droit, certes
                    trestouz li contes en est plus riches et biaus, et miauz entendables. Et ja soit ce
                    que ces douz branches, c'est le fait et devisement, soient por dire la cause, nonporquant
                    il i a differance entr'aus: car devisement dit tout a certes le point en quoi li parleor
                    s'aferme, et que il viaut prover; mes le fait ne le dit pas  ensi.</p>
                    <p xml:id="d003l261" n="2" rend="2">Les parties dou devisement sont .§{ii}. Une qui devise ce que li aversaires reconoist
                    et ce que il nee, en tel maniere que chascuns puet bien entendre le point que li parleor
                    viaut prover. L'autre est quant li parleor devise per parties briefment toz les poins
                    que il voudra prover, si que li oieres le set en son corraige, et entent bien que
                    il a dite toute la force de sa sentence. Por ce est il drois de veoir les enseingnemenz
                    de l'un et de l'autre, et coment li parleor les doit user en son conte.</p>
                    <lb/>
                </div2>
                <div2 xml:id="d003c049">
                    <head>
                        <title>3.48</title>
                        <abbr>48</abbr>
                    </head>
                    <p xml:id="d003l262" n="">Ci parole dou devisement.</p>
                    <lb/>
                    <p xml:id="d003l263" n="1" rend="1">E[n] le premier devisement, qui raconte ce que li aversaires reconoist et ce que il
                    nee, doit li parleor tout avant torner cele reconoissance au profit de sa cause, si
                    come fist li aversaire Oreste. Il ne dit pas que Horeste reconeust qu'il eust tué
                    Clitemestrem, ainz dit autres paroles qui  plus affermoient sa cause contre Horestem:
                    «Il est bien reconeu», fist il, «que la mere fu tuee par les mains son fis»; car a
                    dire que filz occie sa mere est plus cruel que dire le nom de l'un et de l'autre.</p>
                    <p xml:id="d003l264" n="2" rend="2">Autresi fist Catons en sa sentence. Il ne dist pas que il eussent reconeu la conjuroison
                    solement, car mainz de genz disoient que il ne l'avoient pas faite contre le comun
                    de Rome, mes por bien contre aucuns qui malement governoient le comun; por ce torna
                    Catons la lor reconoissance au profit de sa cause, et dist contre lor fieres mervoilles,
                    que il voloient la ville ardoir, occire les meillors, le païs destruire et honir dames
                    et pucelles. A ce vois tu que li uns et li autres dit ce qui estoit reconeu, mes chascuns
                    le torna a son meillor.</p>
                    <p xml:id="d003l265" n="3" rend="3">Et quant tu auras ce meismes fait en ton conte, tu dois dire ce que ton aversaire
                    nee, et establir la question  sous jugement, por savoir en le droit. Raison coment:
                    Horeste reconoissoit le murtre, mes il neoit que il ne le fist pas a tort, mes a droit;
                    et c'est la question que remaint sous jugement, por savoir se il le fist [a tort ou
                    a droit].</p>
                    <lb/>
                </div2>
                <div2 xml:id="d003c050">
                    <head>
                        <title>3.49</title>
                        <abbr>49</abbr>
                    </head>
                    <p xml:id="d003l266" n="">C'est li segonz devisement.</p>
                    <lb/>
                    <p xml:id="d003l267" n="1" rend="1">Et li segonz devisement, que nombre par parties les poins que il voudra prover, dois
                    tu garder que il soit briés et delivres et cors. Brietés est que tu ne dies mot oiseus,
                    se tels non qui beseingnent a ta cause; car tu ne dois lors travaillier le cuer des
                    oianz par paroles et par merveillous aornemenz, quant tu devises ton fait et tes parties.</p>
                    <p xml:id="d003l268" n="2" rend="2">Delivrance est quant tu dis generaument tout ce qui comprent toutes les choses de
                    quoi tu viaus dire; et sor ce toi covient fierement garder que tu ne laisses a ramentevoir
                    nulle general chose qui toi soit profitable, et  que tu ne la dies a tart, c'est hors
                    de ton devisement, car c'est mau dire et vicious.</p>
                    <p xml:id="d003l269" n="3" rend="3">Cors est le devisement la ou tu dis le general mot de la cause, tu ne redies avec
                    l'especial mot qui est compris souz le generau que tu avoies ja dit.</p>
                    <p xml:id="d003l270" n="4" rend="4">Et saches que general mot est celui qui comprent maintes choses souz son nom, car
                    cist mot animaus comprent homes, bestes et oisiaus et poissons; especial mot est celui
                    qui est compris desouz un autre, car cist mot Pieres ou Jahanz ou Jaques est bien
                    compris souz cest general nom, c'est home. Mes il i a mos qui sont generaus sor un
                    et sont especiaus sor autre; car cest mot home est especial sous cest mot animal,
                    mes il est general sor cest mot Pieres ou Jahanz.</p>
                    <p xml:id="d003l271" n="5" rend="5">Ces enseingnemenz dou general ou de l'especial dit li maistres por ce que li parleor
                     se garde que en son general devisement il ne mete l'especial partie. Car cil qui
                    devise son fait en ceste maniere: «Je mostrerai», fist il, «[que] por la covoitise
                    et por la luxure et por l'avarice de nos ennemis touz maus sont avenu a nostre comun»,
                    il n'entendi pas bien que en son devisement il mes[la] l'especial mot avec son general,
                    car sens faille covoitise est le general de touz desirriers, et luxure et avararice
                    sont partie de lui.</p>
                    <p xml:id="d003l272" n="6" rend="6">Garde donc que quant tu auras devisé le general tu ne redies ses parties autresi come
                    se fussent autres choses estranges. Mes en l'autre branche qui vient aprés, c'est
                    au confermement, porras tu bien metre les especiaus parties dou general devant dit
                    por miauz affermer ton fait et ton devisement. Raison coment: tu viaus prover que
                    Horeste fist murtre. Di donc, aprés  le devisement: «Horestes occist Clitemestrem,
                    donc fist il homicide».</p>
                    <p xml:id="d003l273" n="7" rend="7">Aprés garde en ton devisement que tu ne devises plus partie que mestier soit a ta
                    cause; car se tu devisoies en tel maniere: «Je mostreroie que mon aversaire avoit
                    bien le povoir de ce faire, et que il le voloit faire, et que il le fist», certes
                    itel devisement est grevable, car il i a trop de choses; il soufist assez a dire:
                    «Je mostreroie que il le fist». Autresi garde que la ou la chose est simple et d'une
                    chose sens plus, il ne covient se poi deviser non, car il est assez a dire le point
                    de la question.</p>
                    <p xml:id="d003l274" n="8" rend="8">Et neporquant il avient sovent que une chose puet estre provee par plusors raisons;
                    et quant ce est, li deviseor doit deviser ses prueves en ceste maniere: «Je mostrerai
                    que tu feis cele chose par itel raisons, et par chartres, et par tesmoing». Sur ceste
                    branche dit Tulles que il trova en philosophie  mainz enseingnemenz, mes il laisa
                    çaus qui ne estoient si fierement beseingnables a bien parler come ceaus qui ci sont.</p>
                    <p xml:id="d003l275" n="9" rend="9">Encore nos comande il une autre chose que l'en ne doit pas oblier en son conte; mes
                    quant il aura finé son devisement, et il comence l'autre branche, c'est confermement,
                    por prover ce qu'il a dit, sovieingne li que tout autresi il conferme devant ce que
                    il devis[a] devant, et puis l'autre, chascun en son leuc, en tel maniere que quant
                    il voudra finer son conte il n'ait oblié neent de ses confermemenz, car ce seroit
                    laide chose a recomencier autres plais aprés la fin de son parlement.</p>
                    <lb/>
                </div2>
                <div2 xml:id="d003c051">
                    <head>
                        <title>3.50</title>
                        <abbr>50</abbr>
                    </head>
                    <p xml:id="d003l276" n="">Ci dit de la quarte branche dou conte, c'est confermement.</p>
                    <lb/>
                    <p xml:id="d003l277" n="1" rend="1">Aprés la doctrine dou devisement vient la quarte branche dou conte, c'est confermement.
                    De quoi Tulles dit que confermement est apellés quant  li parleor dit ses bons argumenz
                    qui acroissent sa auctorité et ferment sa cause.</p>
                    <p xml:id="d003l278" n="2" rend="2">Et por ce que a diverses causes covient divers confermemenz, voudra li maistres tout
                    avant dire et mostrer les leus de quoi li parleor puet retraire ses argumenz; et puis
                    quant il en sera leuc et tens il dira coment l'en doit fermer son confermement sor
                    chascune maniere de causes.</p>
                    <p xml:id="d003l279" n="3" rend="3">Et sachiez que nulle[s] science[s] dou monde enseingnent leuc a prover ses [diz],
                    se dialetique et rethorique non; mes tant a de differance entre l'une et l'autre,
                    que rethorique consirre especiaus choses, selonc le sens dou nom et selonc la vois
                    solement, mes dialetique consirre les generaus choses selonc la senefiance dou nom
                    et [de] la vois. Et ja soit ce que cil qui sevent loi et divinité, ou les autres ars,
                    font p[rov]ance par leuc, je di que c'est ou  par dialetique ou par rethorique.</p>
                    <lb/>
                </div2>
                <div2 xml:id="d003c052">
                    <head>
                        <title>3.51</title>
                        <abbr>51</abbr>
                    </head>
                    <p xml:id="d003l280" n="">Ci devise les argument por prover ce que li parleor dit.</p>
                    <lb/>
                    <p xml:id="d003l281" n="1" rend="1">Toute chose est confermee [par] argumenz qui sont retrais des proprieetez dou cors
                    ou des proprietés de la chose. Et sachiez que Tulles apelle cors celui por le cui
                    dit ou por le cui fait naist la question; mes chose apelle il celui dit ou celui fait
                    de quoi la questions naist. De ces proprietez dira li maistres tout l'enseingnement,
                    et premierement dou cors.</p>
                    <lb/>
                </div2>
                <div2 xml:id="d003c053">
                    <head>
                        <title>3.52</title>
                        <abbr>52</abbr>
                    </head>
                    <p xml:id="d003l282" n="">Ci devise les proprietez dou cors qui donent argumenz de prueve.</p>
                    <lb/>
                    <p xml:id="d003l283" n="1" rend="1">Les propietez dou cors sont tels, que par els puet le parleor dire et prover que celui
                    cors est atornez a aucune chose faire ou non faire. Tulles dit que ses proprietez
                    sont .§{xi}.: li nons, la nature, la norreture, la fortune, le habit, la volenté,
                    l'estude, le consoil, le [oevre], le dit et la chaoite.</p>
                    <p xml:id="d003l284" n="2" rend="2">Nom est une propre et certaine vois que est misse a chascune chose coment ele soit
                    apelee, dont li uns sont nons, et li autres sornons; et de les uns et de les autres
                    puet li parleor fermer son argument. Raison coment: je di que cest home doit estre
                    fiers, car il a nom Lionet. Autresi dit sovent l'Escripture. «Je di», fist li angeles,
                    «que il aura nom [Jhesus], por ce que il sauvera le pueple».</p>
                    <p xml:id="d003l285" n="3" rend="3">Nature est molt grieve chose a descrire son estre, car les uns dient que nature est
                    le comencement de toutes choses, les autres dient que non est, car se ce fust, donc
                    eust Dieu comencement de par nature. Mes Platons dit que nature est la volenté Dieu,
                    et par ce pert que Dieu et nature sont ensemble. Mes nature est double: une qui fait
                    naistre, et une de ce qui est né. Et des choses qui sont nees, les unes sont devines,
                    les autres sont mondanes. Et des mondanes choses les unes apertienent as homes, et
                    les autres apertienent as bestes.</p>
                    <p xml:id="d003l286" n="4" rend="4">De ce qui apertienent as homes per nature sont .§{vi}. leus, de quoi li parleor puet
                    prendre ses argumenz. L[i] premier[s] est se il est masle ou femelle, raison coment:
                    «Vos ne devez pas croire que madame feist [l]a bataille, car ce n'est pas euvre de
                    feme». Le secont leu est son païs, raison coment: «Nos devons bien croire que cist
                    home soit saiges, car il est grezois». Li tiers est sa ville, raison coment: «Nos
                    devons croire que cist home est bon drapier, por ce que il est de Provins». Li quars
                    est de sa lignee, raison coment: «Bien doit Charle estre loials, car il fu filz le
                    roi de France». L[i] cinquesme est son aage, raison coment: «Il n'est pas mervoilles
                    se cist home est legiers et muables, car il est fierement  juenes».</p>
                    <p xml:id="d003l287" n="5" rend="5">L[i] sesime est li biens et li maus que l'en a par nature en son cors ou en son corraige.
                    Ou cors est se il est sens ou malades, granz ou petis, biaus ou lais, isnel ou lent.
                    Ou coraige est se il a dur engin ou soutil, se il est bien sovenables ou non, ou dous,
                    ou aspres, ou soufrans, ou corrouçables. Ensement en some toutes choses que l'en a
                    per nature ou cors et ou coraige sont contees sous le leu de nature; mes celes que
                    l'en aquiert per enseingnement sont contees sous le leuc de habit, si come li maistres
                    dira ci apres.</p>
                    <p xml:id="d003l288" n="6" rend="6">Norreture demoustre coment et entor quels genz et par cui les homes sont esté norris
                    et apr[i]s, ce est a dire qui furent ses maistres, et qui ses amis, et ses compaingnons,[quel
                    art il seit et de quoi il s'antremet, comant il governe ses choses et sa maisniee],
                    et de ses amis, et coment il moine sa vie. Ces et autres semblables proprietez apartienent
                     a noreture, et de touz puet l'en coillir ses argumenz. Raison coment: «Alixandres
                    devoit bien estre saiges, por ce que Aristotes fu son maistre»; ou «Cist prestres
                    ne doit pas estre evesques, car il moine sa vie en luxure».</p>
                    <p xml:id="d003l289" n="7" rend="7">Fortune comprent ce qui avient a home de bien ou de mal, c'est a dire se cist home
                    est franc ou serf, riches ou povres, provost ou sans prevostié, et [s']il est bieneurés
                    et de bone renommee ou non, et quels filz il a et quel feme. Mais [se] tu paroles
                    d'ome mort, consirre [s]es proprietez, c'est a dire quel home il fu, et coment il
                    morut, car de toutes ces choses pues tu prendre tes argumens por le leuc de fortune,
                    si come dit Juvenaus: «Il n'a», fist il, «au monde si grieve chose come riche feme».</p>
                    <p xml:id="d003l290" n="8" rend="8">Habit est un compliment que l'en a d'une parmanable chose en son cuer et en son cors.
                    Ou cuer est  li complimens des vertus qui sont devisees en l'autre livre, et le complement
                    des ars et des sciences que l'en set et aprent en son cuer. Ou cors sont les complemens
                    que l'en aquiert non mie par nature, mes per son estude, ou per enseingnement, si
                    com est ores bien combatre, de bien luitier, et bien chevauchier.</p>
                    <p xml:id="d003l291" n="9" rend="9">Volentez est un legiers movemenz qui aucune fois avient au cors et au coraige par
                    aucune achoison, si com est ores leesce, covoitise, paor, corrous, maladies, febletés
                    et autres semblables choses.</p>
                    <p xml:id="d003l292" n="10" rend="10">Estude est une continuel emprise que li corraiges fait o grant volenté, si come est
                    estudier soi en philosophie et en clergie. De ce puet li parleor fermer ses argumens
                    en ceste maniere: «Cist home sera bon avocat, car il estude molt fierement en loi».</p>
                    <p xml:id="d003l293" n="11" rend="11">Consoil est une sentence longuement  pensee sor une chose faire ou non faire. Mes
                    il [a] differance entre consoil et pensement: [car pensement] est a consirrer l'une
                    partie et l'autre, mes consoil est la sentence quant il prent une des .§{ii}. parties.
                    Et por ce covient a tos consoil que la matire et le cons[eilhor] soient semblables;
                    car se je disoie «Cist home a bien bargeigné son cheval, por ce que il s'en consoilla
                    avec son provoire», certes le conseilleor n'est pas avenable. Mes se je di: «Cist
                    home est bien repentant, por ce que il a longuement consoillé a son provoire», c'est
                    certes bons argumens et creables.</p>
                    <p xml:id="d003l294" n="12" rend="12">Huevre en ce conte n'est pas la propre cause sor quoi l'en parole, ainz est li usaiges
                    que uns home suet avoir de aucune chose faire ou dou non faire. Et de ce puet li parleor
                    prendre son argument, et mostrer de cel home se il fist cele  chose, ou se il la fist
                    mantenant, ou se il la fera, ensi come uns des chevaliers Chateline dist: «Je croi
                    bien», fist il, «que Chateline fera la conjuroison encontre nos, car il en est acostumés».</p>
                    <p xml:id="d003l295" n="13" rend="13">Dit est li usaiges que l'en suet avoir d'une chose dire ou non dire, et ensit dou
                    tout la nature qui est devisee de l'uevre ci desus. L'argument fait l'en en ceste
                    maniere: «Je ne croi pas que cist home mesdie de moi, por ce qu'il ne suelt pas dire
                    vilenie de nullui».</p>
                    <p xml:id="d003l296" n="14" rend="14">Cheoite est des choses qui sont par aventure, non mie penseement, et ensit la nature
                    de l'uevre et [dou dit; car] l'en puet retraire son argument de ce qui est avenu,
                    et de ce qui avient, et de ce qui est a avenir en ceste maniere: «Vos devez bien croire
                    que cist home tua cist autre, por ce que il tenoit un coutel sanglant en ses mains»;
                    ou en ceste autre maniere:  «Il n'est pas mervoille se cist home rit, por ce que il
                    a trové un grant moncel d'or». Mes ci se taist li contes des proprietez dou cors,
                    por deviser les proprietez de la chose.</p>
                    <lb/>
                </div2>
                <div2 xml:id="d003c054">
                    <head>
                        <title>3.53</title>
                        <abbr>53</abbr>
                    </head>
                    <p xml:id="d003l297" n="">Ci devise les proprietez de la chose.</p>
                    <lb/>
                    <p xml:id="d003l298" n="1" rend="1">En ceste partie dit li maistres que les proprietez de la chose sont tels que par elles
                    puet li parleor dire et prover sa entencion de cele chose. Tulles dit que ses proprietez
                    son en .§{iiii}. manieres: [une qui se tient en toute la chose, autres qui sont en
                    la chose faisant, autres] qui sont jointes a la chose, et unes autres qui sont environ
                    la chose.</p>
                    <p xml:id="d003l299" n="2" rend="2">Les proprietez qui se tienent en toute la chose sont .§{iii}. manieres, ce sont la
                    some dou fait, l'achoison et l'apareil. La soume dou fait est quant li parleor dit
                    le nom dou fait et de la chose qui a esté, ou qui est mantenant, ou qui est a avenir
                    en une some briefment, en ceste maniere: «Cist home ci fist murtre»; «Cist autre larecin»;
                    «Li autres fera traison».</p>
                    <p xml:id="d003l300" n="3" rend="3">L'achoison de  la chose est double, une pensee et autre non pensee. Et achoison qui
                    est pensee est quant l'en fait une chose penseement et par consoil; la non pensee
                    est quant l'en cort a faire une chose par aucun soudain movement et sans consoil.</p>
                    <p xml:id="d003l301" n="4" rend="4">L'[a]pareil est en .§{iii}. manieres. Un qui est devant le fait, en ceste maniere:
                    «Cist home agaita cil autre et le chaça longuement l'espee nue en sa main». Et l'autre
                    apareil est sor le fait, en ceste maniere: «Et quant il l'ot aconseu, il le geta a
                    terre, et le feri tant qu'il morut». Li tiers apareilz est aprés le fait, en ceste
                    maniere: «Et quant il l'ot tué, il l'ensevelli enmi le bois». Ces et autres semblables
                    proprietez se tienent o toutes les choses si f[erme]ment que a peine puet une chose
                    estre faite sans eles; et por ce en puet li parleor establir ses argumenz, et prover
                    la chose et bien et fermement.</p>
                    <p xml:id="d003l302" n="5" rend="5">Les proprietez qui  sont en la chose faisant sont .§{v}.: li leuc, li tens, la maniere,
                    la saison, li pooir. Li leuc est cele part ou la chose fu faite; et certes il afiert
                    molt a bien prover son dit que li parleor esgarde bien toutes les proprietez dou leu:
                    c'est se li leuc est grant ou petit, loins ou prés, ou desers, ou habités, et de quel
                    nature est li leuc et tout le païs environ, c'est a dire se il a mons ou valees, ou
                    riveres, ou fluves, ou sans eves, ou se li leuc est bons ou mauvais, et se li leuc
                    est sacrez ou non, ou se il est comun ou privez, ou se il est [ou] fu a celui qui
                    fist la chose ou non.</p>
                    <p xml:id="d003l303" n="6" rend="6">Tens est li espaces que l'en ot en la chose faissant, c'est a dire per annees, ou
                    par semaines, ou par jors, ou par ores, ou novelement, ou ancienement, ou tart, ou
                    tost; car l'en doit molt garder se une grant chose puet estre faite en celui tens.
                    Et sachiez que ces .§{ii}. proprietez, ce sont le leuc et le tens, sont si profitables
                     a la chose prover, que neis cil qui mistrent en escrit les ancienes estoires, et
                    cil qui font chartres et letres, escri[ven]t le leuc et le tens por miauz affermer
                    la beseingne.</p>
                    <p xml:id="d003l304" n="7" rend="7">Saisons est comprise sous le tens; mes tant a de differance entre l'un et l'autre,
                    que tens esgarde l'espace et la quantité dou tens alé et dou present et qui est a
                    avenir, mais la saison esgarde la maniere dou tens, c'est a dire se il est nuit ou
                    jor, ou se il fait cler ou [o]scur tens, ou se il est jor de feste, ou tens de vendenge,
                    ou de moisons, ou se cil home dort, ou se il fait noces, ou ensevellist son pere.
                    Vois donc que une saison apertient a tout le païs, si come est moisons; une autre
                    apartient a toute la ville, si come sont les jors de ces festes et de ces jeucs acostumés,
                    ou por eslire prevost ou evesque; une autre apartient a un sol home, ce sont noces
                     et sepulture.</p>
                    <p xml:id="d003l305" n="8" rend="8">Maniere est a mostrer coment l'en fist cele chose et a quel corraige, ce est a dire
                    se il le fist a esciant ou non, ou par son gré ou estre son gré.</p>
                    <p xml:id="d003l306" n="9" rend="9">Povoir est en .§{ii}. manieres, un qui aide a faire la chose plus legierement, et
                    un autre sans quoi ele ne porroit pas estre faite. De ce puet li parleor establir
                    ses argumens en ceste maniere: «Il n'est pas mervoille se cist chevaliers gaaingna
                    la joste, por ce que il est miauz montez que li autre»; ou ensi: «Cist home ci ne
                    fera pas la joste, por ce que il n'a point de cheval»; et «Cil ne fist le coutel,
                    por ce qu'il n'avoit point de fer».</p>
                    <p xml:id="d003l307" n="10" rend="10">De proprietés qui sont jointes a la chose establist li parleor ses argumens en ceste
                    maniere, quant il le retrait d'une autre chose plus grant ou plus petite, ou semblable,
                    ou d'une contraire, ou de son general, ou de son especial, ou de la fin.</p>
                    <p xml:id="d003l308" n="11" rend="11">Et sachiez  que chose paroille plus granz et plus petite est consirree par la force,
                    et par le nombre, et par la figure de lui. Raison coment: force est en dous manieres,
                    une qui est ou cors, et une autre qui est en la chose. [En corps] est la force quant
                    [le] nom senefie les proprietez de lui; car a estre apelés Neron senefie cruauté et
                    folie, a estre apellés Salemon senefie sens et savoir. En la chose est la force quant
                    le nom senefie les proprietez de lui; car a dire paracide senefie grant cruauté a
                    Dieu et as homes. Autresi est consirrés le nombre, quant li parleor dit un ou dous
                    ou trois genz, ou se il dit .§{i}. ou .§{ii}. ou plusors choses. Autresi est consirré
                    la figure dou cors, quant l'en dit que il est grant ou petit, et la figure de la chose,
                    quant ele a plus de  proprietez; car plus est a dire: «Cist home ci occist un prestre
                    sor l'autier au jor de Pasques», que a dire «Il occist un home privé en leuc privé».</p>
                    <p xml:id="d003l309" n="12" rend="12">Semblable chose n'est mie pareille; car p[a]reille chose senefie la grandor et la
                    mesure, mes semblable ne senefie autre chose que la qualité. Car semblance est la
                    proprieté qui fait .§{ii}. diverses choses estre semblables entre lor, raison coment:
                    «Cist home est isnel come tigre, et cist prestres devroit sermoner au pueple come
                    Saint Pieres».</p>
                    <p xml:id="d003l310" n="13" rend="13">Contraires choses sont çaus qui tout droit, front a front, sont l'une contre l'autre,
                    si come est froit contre chaut, et vie contre mort, et mau contre bien, et veillier
                    contre dormir, et orgoil contre humilité. De quoi li parleor puet ses argumens former
                    en tel maniere: «Se tu ennuies celui qui t'a garanti [de] la mort, que feras  tu donc
                    a ceaus qui te veulent occire?»</p>
                    <p xml:id="d003l311" n="14" rend="14">General chose est cele qui est desus, c'est a dire celui qui comprent maintes choses
                    desous lui; car vertu est general, por ce que desous li sont justise, sens et atemprance
                    et maintes autres bontés. Et animal est general, por ce que desus lui sont homes et
                    bestes.</p>
                    <p xml:id="d003l312" n="15" rend="15">Especial chose est cele qui est desous son general; car avarice est especial, por
                    ce que ele est sous covoitise, et sens est souz vertu.</p>
                    <p xml:id="d003l313" n="16" rend="16">La fin de la chose est ce que ja en est avenu, et qui en avient, et qui est a avenir;
                    et de ces choses retrait li parleor ses argumenz quant il mostre ce qui est a avenir,
                    ou ce qui doit avenir, ou ce qui avenir siaut des choses semblables, en ceste maniere:
                    «Per orgoill vient outraige, et par outraige vient haine».</p>
                    <p xml:id="d003l314" n="17" rend="17">La quarte maniere de la proprieté de la chose est de ce qui avient entor la chose,
                    non  pas si dedenz come les autres devant dites; en quoi l'en doit tot avant guarder
                    coment cele chose ert apellee, et de quel nom, et quels furent les chevetains et les
                    troveors de la chose, et qui li aida a faire. Aprés doit il garder quel loi, quel
                    us et quel jugement il a sor cele chose, ou quel art, quel science, quel mestier.
                    Autresi doit il garder se tel chose soloit avenir sovent, ou par nature ou non, ou
                    se ele soloit desplaire as genz ou non. Et ces proprietez et maintes autres qui soulent
                    avenir aprés le fait, mantenant ou tart, ou se ce est honest ou profitable, doit touzjors
                    consirrer li parleor en tel maniere que de toutes proprietez il sache confermer ses
                    dis et retraire ses argumenz et prover sa cause: por ce que mau s'entremet de parler
                    qui ne prueve ses paroles resnablement, si que il soit creus de quant qu'il dit ou
                    de la greingnor  partie. Et por ce viaut li maistres enqui mostrer coment li parleor
                    doit faire ses argumens.</p>
                    <lb/>
                </div2>
                <div2 xml:id="d003c055">
                    <head>
                        <title>3.54</title>
                        <abbr>54</abbr>
                    </head>
                    <p xml:id="d003l315" n="">Ci devise .§{ii}. manieres de toz argumenz.</p>
                    <lb/>
                    <p xml:id="d003l316" n="1" rend="1">Tous argumens que li parleor fait par les proprietez devant dites, Tulles dit que
                    il doit estre necessaires ou voires semblables. Car argument est un dit trovés sor
                    aucune matire qui la mostre voiresemblablement, ou qui la prueve necessairement.</p>
                    <lb/>
                </div2>
                <div2 xml:id="d003c056">
                    <head>
                        <title>3.55</title>
                        <abbr>55</abbr>
                    </head>
                    <p xml:id="d003l317" n="">Ci devise de necessaires argumenz.</p>
                    <lb/>
                    <p xml:id="d003l318" n="1" rend="1">Necessaire argument est celui qui mostre [l]a chose en tel maniere que autrement ne
                    puet ele pas estre. Raison coment: «Ceste feme gist d'enfant, donc a ele geu avec
                    home». Et sachiez que li argumenz qui prueve la chose par necessité puet estre dit
                    en .§{iii}. manieres, ou par reploiement, ou par nombre, ou par simple con[clus]ion.</p>
                    <p xml:id="d003l319" n="2" rend="2">Reploiement est quant li parleor [dit] .§{ii}. ou .§{iii}. ou plusors parties, de
                    quels se son aversaire conferme l'une, quele [que ele] soit, certes il sera conclus.
                    Raison coment: je di que Thomas ou il est bons ou il est mauvais. Se tu dis que il
                    est bons, je diroie: «Por quoi le blasmés vos donc?» Et se tu dis que il soit mauvais,
                    je diroie: «Por quoi converses tu donc avec lui?» Et ensi vient de reploiement, que
                    la quelque partie tu preingnes, je en retrai mantenant mon argument qui conclust par
                    necessité.</p>
                    <p xml:id="d003l320" n="3" rend="3">Et sachez que cist argument est en .§{ii}. manieres: une qui est par la force des
                    .§{ii}. contraires choses que l'en dit tout ensemble, l'une aprés l'autre, si com
                    est ci en l'exemple qui est dit ci devant; l'autre maniere est par la force des .§{ii}.
                    choses qui sont contraires entr'aus par la force d'une negacion, en ceste maniere:
                    «Je di que cist home ci a deniers ou il n'en a nuls». Itels argumenz fist Sainz Augustins
                    contre les juys, quant il lor dist: «Li Sains des sains, se il est venus, donc est
                    perdus vostre enungimens; et se il n'est venus, n'est le ungement pas perdus; donc
                    avés vos roi; et se vos avez roi, donc ou ce est Jesu Crist, ou un autre; mes autre
                    roi n'avez vos point, donc est il Jesu Crist».</p>
                    <p xml:id="d003l321" n="4" rend="4">Nombre est quant li parleor conte en son dit maintes des choses, et mantenant les
                    oste trestoutes fors que une solement, la quele il prove par necessité. Raison coment:
                    je dirai ensi: «Il covient a fine force que se cist home tua cil autre que il le feist
                    ou par haine qui entr'aus fust, ou par paor, ou par esperance, ou par l'amor d'aucun
                    sien ami; et se il ne i a nulle de ces achoisons, donc ne l'occist il pas, car sanz
                    achoison ne puet estre fait un tel malefice; mes je di que entr'aus n'avoit haine
                    nulle, ne paor, et que il n'avoit esperance que  il deust estre son hoir, ou d'avoir
                    aucun autre profit de sa mort, ne il ne nul de ses amis; donc di je que il ne l'occist
                    pas».</p>
                    <p xml:id="d003l322" n="5" rend="5">Et ceste maniere de argument est profitable a celui qui deffent sa querelle, si com
                    li exemple mostre desovre. Autresi est ele profitable a celui qui acuse, raison coment:
                    «Je di que mon argent ou il fu ars, ou il est en la huche, ou tu l'as emblé; mes ars
                    ne fu il pas, ne en la huche n'est il mie, donc remaint ceste partie, que tu l'as
                    emblé».</p>
                    <p xml:id="d003l323" n="6" rend="6">Simple conclusion est quant li parleor conclut necessairement ce qu'il viaut prover
                    par la force d'une chose qui est dite devant. Raison coment: «Vos dites que je fist
                    cest murtre en aost; mes en celui tens estoie je outre mer, donc pert il par necessité
                    que je ne le fis pas».</p>
                    <p xml:id="d003l324" n="7" rend="7">Ore avez oï les .§{iii}. manieres de necessaires argumenz, es quels li parleor se
                    doit molt  fierement garde[r] que son argument n'ait mie solement la color et la semblance
                    de necessité, ainz soit dou tout [de] si necessaire raisons que li aversaires ne puisse
                    riens dire a l'en[con]tre.</p>
                    <lb/>
                </div2>
                <div2 xml:id="d003c057">
                    <head>
                        <title>3.56</title>
                        <abbr>56</abbr>
                    </head>
                    <p xml:id="d003l325" n="">Ci devise de voires semblables argumens.</p>
                    <lb/>
                    <p xml:id="d003l326" n="1" rend="1">Li voire semblables argumenz est des choses qui ont acostumé avenir sovent, ou des
                    choses que l'en cuide que soient, ou des choses qui ont aucune semblance que eles
                    soient voires ou voires semblables.</p>
                    <p xml:id="d003l327" n="2" rend="2">Des choses qui ont acostumé avenir prent li parleor son argument en tel maniere: «Se
                    ceste feme est mere, donc aime ele son fis; et se cist home est avers, donc ne redoute
                    il soirement».</p>
                    <p xml:id="d003l328" n="3" rend="3">Et des choses que l'en cuide qui soient prent li parleor son argument en ceste maniere:
                    «Se cist home est pecheor, s'arme ira a la perdurable mort; et se cist est philosophes,
                    donc ne croit il  en Dieu».</p>
                    <p xml:id="d003l329" n="4" rend="4">Des choses qui ont aucune semblance prent li parleor son argument en .§{iii}. manieres:
                    ou [par ses contraires, u] par ses par[eil]les, ou par celes qui sunt d'une meisme
                    raison. Par ses contraires fait il son argument en ceste maniere: «Se li pechieres
                    vont en enfer, donc li religious vont en paradis».</p>
                    <p xml:id="d003l330" n="5" rend="5">Par les par[eil]les ensi: «Si come li leuc sans port n'est seur as nes, tout autresi
                    li corraiges sans foi n'est parmanables as amis»; car leuc sans port et cuer sans
                    foi sont semblables en muableté, nes [a port] et [cuers en foi] sont semblables en
                    seurté.</p>
                    <p xml:id="d003l331" n="6" rend="6">Par les choses qui sont de une meesme raison prent li parleor ses voires semblables
                    argumenz en ceste maniere: «Se il n'est laide chose a chevaler de doner ses robes,
                    donc n'est il laide chose as menestrels se il les vestent». Or sachiez que cist argument
                    et li autre semblable sont necessaires  en ceste maniere: «Se il a la marche, donc
                    fu il nafrés»; mes li voires semblables est ensi: «Se il a molt de poudre sor ses
                    solers, donc a il alé longue voie». Itel argument est provable, mes il n'est pas necessaires,
                    car l'en porroit bien avoir poudre sor ses chaucemens sans estre alé ne poi ne grant
                    voie; mes marche sans nafreure ne porroit nus avoir.</p>
                    <p xml:id="d003l332" n="7" rend="7">Por quoi je di que toz argumens voiresemblables ou il est signe, ou il est creable,
                    ou il est establis, ou il est semblables.</p>
                    <p xml:id="d003l333" n="8" rend="8">Et signes est une demostrance que done presompcion que la chose fust ou sera selonc
                    la segnefiance de celui signe; mes il n'est pas certaine prueve, et por ce requiert
                    encor greingnor confermement. Et ces signes sont selonc les .§{v}. sens dou cors,
                    c'est dou veoir, de l'oïr, dou flairer, dou gouster et dou thouchier. Car si je di:
                    «Il a enqui environ  charoigne, por ce que il a grant puantor», ce[r]tes est un signes,
                    mes il n'est pas certains, que il ne convieingne encor greingnor prueve.</p>
                    <p xml:id="d003l334" n="9" rend="9">Creable est ce que sans nul tesmoing done foi et creance, en ceste maniere: «Il n'est
                    nul home que ne desirre que ses filz soient sains et bieneurés».</p>
                    <p xml:id="d003l335" n="10" rend="10">Establis est en .§{iii}. manieres: ou par loi, ou par comun usaige, ou par establissemenz
                    des homes. Par loi est establie la peine des larrons et des murtriers. Par comun usaige
                    est establis que l'en rende honor au plus viel et au plus grant de lui. Par establissement
                    des homes est quant il establissent par els meismes sor une chose douteuse qu'il en
                    doit [estre]; raison coment: Grases, quant il fu [censor] de Rome, ne fist riens dou
                    monde sans le sens son compaingnon. Ce li tornoient li un a sens, li autre a folie,
                    mes la comune dou pueple establi  que il f[u]st consules l'an aprés, et ensi [fu]
                    fermé que il avoit fait grandisme sens.</p>
                    <p xml:id="d003l336" n="11" rend="11">Semblables est ce qui demoustre aucune semblable raison entre .§{ii}. diverses choses,
                    et c'est par .§{iii}. manieres: ou par ymage, ou par comparoison, ou per exemple.
                    Ymage est ce que [dit que] .§{ii}. ou plusors diverses choses ont aucune semblance
                    entre aus selonc les proprietez dou cors et de la nature, en ceste maniere: «Cist
                    home ci est plus hardis que lions, et cil autre coars come conils». Comparoison est
                    que mostre que aucunes diverses choses aient entre lor resemblance selonc les proprietez
                    dou corraige en ceste maniere: «Cist home ci est engignous come Aristotes, et cil
                    autre est gros come un asne». Exemple est celui argument qui mostre aucune resemblance
                    [es] chose par les dis et par les comandemenz que l'en trueve es livres des saiges,
                    ou por  ce qui est av[enu]s as homes ou as choses qui furent de cele semblance. Mes
                    de ces argumenz se taist hores li maistres, car il voudra torner a autre chose qui
                    apartient a confermement.</p>
                    <lb/>
                </div2>
                <div2 xml:id="d003c058">
                    <head>
                        <title>3.57</title>
                        <abbr>57</abbr>
                    </head>
                    <p xml:id="d003l337" n="">Ci dit de toz argumenz en .§{ii}. manieres, c'est de loins et de pres.</p>
                    <lb/>
                    <p xml:id="d003l338" n="1" rend="1">Aprés ce que li maistres ot enseingné le leuc et les proprietez et les raisons des
                    quels et coment li parleor puet prendre argumenz de prover sa matire et son dit, et
                    il li fu avis que [se] il ses argumenz devisast par parties, que la raisons en seroit
                    plus belle et plus entendable, meesmement por ce que c'est une science que poi de
                    parleor sevent, car ele est griés a savoir et a mostrer. Et por ce dist il en ceste
                    partie que toutes manieres de argumenz, de quelque proprietez ou de quelque raison
                    il soit, certes il covient que il soit pris ou de loins ou de prés. Car aucune fois
                    est [t]ele la matire dou  parleor [...] que il ne la porroit prover se il ne le feist
                    de loins. Et por ce est il drois a deviser les enseingnemenz de l'un et de l'autre.</p>
                    <lb/>
                </div2>
                <div2 xml:id="d003c059">
                    <head>
                        <title>3.58</title>
                        <abbr>58</abbr>
                    </head>
                    <p xml:id="d003l339" n="">Ci devise de cel argument qui est pris de loins.</p>
                    <lb/>
                    <p xml:id="d003l340" n="1" rend="1">De loins est pris celui argument qui par les semblances des certaines choses de loins
                    amoine son aversaire a consentir et a conoistre cele chose que li parleor viaut mostrer.</p>
                    <p xml:id="d003l341" n="2" rend="2">Raison coment: je parle a Audebrant, qui pas n'amoit sa feme, ne ele lui, en ceste
                    maniere: «Dites moi, Audebrant, se vostre voisin eust miaudre cheval de vos, le quel
                    ameriez vos miauz a avoir, ou le sien ou le vostre?». «Le sien», fist il. «Et se il
                    eust plus belle maison de vos, la quelle voudriés vos avoir, ou la siene ou la vostre?».
                    «La siene», fist il. «Et se il a meillor feme de vos, la quel voldriés vos avoir,
                    la soe ou la vostre?». A ce mot ne dit il ne ce ne quoi.</p>
                    <p xml:id="d003l342" n="3" rend="3">Mantenant je  m'en ala[i] a sa feme, et la enquis en tel maniere: «Se vostre v[e]isin[e]
                    eust meillor tresor de vos, le quel voudriés vos, ou le sien ou le vostre?». «Le sien»,
                    fist ele. «Et se elle eust meillors dras et plus riche hernois de vos, le quel voudriés
                    vos, ou le sien ou le vostre?». «Le sien», fist ele. «Et se ele eust meillor mari
                    de vos, le quel voudriez vos, ou le sien ou le vostre?». A ceste parole ot la feme
                    honte, que ele ne dit nient.</p>
                    <p xml:id="d003l343" n="4" rend="4">Et quant je fu a ce venus, mantenant je li dis: «Por ce que nul de vos ne respont
                    a ce que je voloie oïr, je diroie ce que chascuns pense. Vos voudriez avoir tres bone
                    feme, et vos tres bon mari; por ce vos di que se vos ne faites tant que chascuns soit
                    le meillor, vos ne finerez jamas de querrir ce que tres bon semble. Donc vos covient
                    il penser que tu soies tres bon mari, et tu soies tres bone feme».</p>
                    <p xml:id="d003l344" n="5" rend="5">Garde donc que por  la resemblance des [certaines] choses de loins je les amoine a
                    consentir ce que je voloie, car se je demandasse tout simplement se [celui vousist
                    meillor feme et] cele vousist meillor mari, certes il ne se fussent pas consenti a
                    ma demande. Itels argumenz usa molt Socrates en ses dis, et toutes fois qu'il voloit
                    riens prover metoit il avant tels raisons que l'en ne pooit pas nier, et lors fasoit
                    il sa conclusion de ce qui estoit en son proposement.</p>
                    <p xml:id="d003l345" n="6" rend="6">Mes en cest argumenz doit li parleor garder .§{iii}. choses. Premierement, que cele
                    chose que il comprent de loins por semblance de sa cause soit certaine sans doute,
                    car chose douteuse doit estre provee par certaines raisons.</p>
                    <p xml:id="d003l346" n="7" rend="7">Aprés doit il garder que ele soit dou tout semblable a ce que il viaut prover, car
                    s'ele fust estrange ou desemblable il ne porroit pas fermer sa prueve.</p>
                    <p xml:id="d003l347" n="8" rend="8">Aprés doit il garder que li oieres ne sache pas  a quoi il li fait ces demandes, car
                    se il s'en aperceust, ou il s'en tairoit, ou il nieroit, ou il respondroit par contraire.</p>
                    <p xml:id="d003l348" n="9" rend="9">Et quant tu auras a ce mené ton aversaire, il covient a fine force que il face une
                    de ces .§{iii}. choses: ou [que] il se taise, ou que il nie, ou que il conferme ta
                    prueve. Et se ce est que il la nie, ou tu la reprueve par la semblance de ce que tu
                    avoies devant dit, ou d'autres semblables choses que tu redies mantenant; mes se il
                    la conferme, ou se il se taist, mantenant tu dois conclure la querelle, et posser
                    fin a ton dit, car Tulles dit que cil qui se taist est semblables a celui qui conferme.</p>
                    <p xml:id="d003l349" n="10" rend="10">Par ces enseingnemenz poés vos entendre que en cest argument de loins covient avoir
                    .§{iii}. choses: la premiere, [est] le semblabletés que li parleor dit tout avant;
                    la seconde est cele propre chose que il viaut prover; la tierce est la conclusion,
                    qui moustre  ce qui ensit de ses argumenz et conferme la prueve.</p>
                    <p xml:id="d003l350" n="11" rend="11">Mes por ce que il i a maintes genz de si dure cervis que par les enseingnemenz qui
                    sont donés sor aucune science ne la porroient pas entendre, se il ne le veissent par
                    exemple, viaut encores li maistres escrire un exemple d'un plait qui dura longuement
                    entre les grezois, ou il avoit jadis une loi qui disoit que se le viel conostable
                    [ne renvoiast] toz les chevaliers au novel conostable, que il deust perdre la teste.
                    Or avint chose que Epainmaus ne envoia pas ces chevaliers au novel conostable lors
                    que il devoit, ainz s'en ala ou tout son ost contre les lacedomens, et les venqui
                    par force d'armes. Et quant il en fu accussez, il disoit que cil qui fist la loi entendi
                    que se li vielz conostables detenist les chevaliers por le profit dou comun, que il
                    ne fust dampnez. Mes [ses] aversaires fasoit  ses argumenz contre lui en ceste maniere:</p>
                    <p xml:id="d003l351" n="12" rend="12">«Seingnors juges, ce que Epainmaus dit, et que il viaut joindre a la loi outre ce
                    que nos i trovons escrit, soufrés le vos? Nenil. Et se ce fust que vos le soffrissiez
                    por la auctorité que il a aquise, ce seroit molt contre la digneté de vos, et contre
                    la honorableté. Mes cuidiez vos que li pueples le soufre? Nenil certes. Et se ce est
                    tort joindre a la loi, cuidiez vos que il soit droit a faire le? Je certes conois
                    tant le sens et le savoir en vos qui i est, que ja ne vos sembleroit [bon], por quoi
                    je vos di que se la loi ne puet estre amendee, ne par vos ne par autre, donc ne povez
                    vos remuer la sentence de ce que vos ne poez remuer un sol mot». Mes ci se taist li
                    maistres a parler des argumenz de loins, de quoi il a dit assez, si tornera son conte
                    as argumenz de pres.</p>
                    <lb/>
                </div2>
                <div2 xml:id="d003c060">
                    <head>
                        <title>3.59</title>
                        <abbr>59</abbr>
                    </head>
                    <p xml:id="d003l352" n="">Ci dit de celui argument qui est pris de pres.</p>
                    <lb/>
                    <p xml:id="d003l353" n="1" rend="1">[De] pres est pris celui argument qui par aucune des proprietez dou cors ou de la
                    chose mostre que son dit soit voires semblables, et le conferme par force et par sa
                    raison sans nul argument de loins. De cest argument dit Aristotes et Teofrastes que
                    il i a .§{v}. parties. Dont la premiere est le proposement, c'est a dire quant tu
                    proposes briefment la some de ton argument. Raison coment: tu dis que toutes choses
                    sont miaus governees par consoil que sans consoil; c'est ton propossement, et est
                    la premiere partie de ton argument.</p>
                    <p xml:id="d003l354" n="2" rend="2">Or te covient aler a la seconde, c'est a confermer la par maintes raisons, en ceste
                    maniere: «La maison qui est establie par raison est miaus guarnie de toutes choses
                    que cele qui est governee folement; l'ost qui a bon governeor et bon seingnor est
                    plus saigement  menez que celui qui a fol seingnor et [n]ice; la nef meismes fait
                    bon son cors quant ele a saige governeor».</p>
                    <p xml:id="d003l355" n="3" rend="3">Or est acomplie la seconde partie des argumenz, c'est le confermement dou premier
                    proposement; si toi covient aler a la tierce partie, c'est a prendre ce que tu viaus
                    prover par le premier proposement, en ceste maniere: «Mes nulle riens n'est si bien
                    governee par consoil come tos li mondes». C'est la prise, que tu viaus prover.</p>
                    <p xml:id="d003l356" n="4" rend="4">Et mantenant te covient passer a la quarte partie de l'argument, c'est a confermer
                    la prise par maintes raisons, en ceste maniere: «Que nos veons que li cours des signaus
                    et des planetes et de toutes estoilles [est] establi a son ordre; li movemenz dou
                    tens sont chascun an par necessité au profit de toutes terrianes choses; ne li ordre
                    des jors et des nuis n'est mie par le damaige de nullui. Toutes ces choses sont  signes
                    que li mondes n'est pas governés sans grandisme consoil».</p>
                    <p xml:id="d003l357" n="5" rend="5">Or est acomplie la quarte partie des argumenz, c'est li confermemenz [de] la prise;
                    si te covient mantenant aler a la cinquesme partie de l'argument, c'est a la conclusion,
                    qui puet estre dite en .§{ii}. manieres. Ou sans reddire nient dou premier propossement
                    ne de la prise, en ceste maniere: «Donc di je que li mondes est governez par consoil».
                    Ou en redissant le premier proposement et la prise: «Car se toutes choses sont miaus
                    governés par consoil que sans consoil, ne nulle riens n'est si bien governee par consoil
                    come toz li mondes, donc di je que li mondes est governé par consoil». Et ces sont
                    les .§{v}. parties des argumenz de pres, c'est le proposement [et son confermement,
                    la prise] et son confermement, et la conclusion.</p>
                    <p xml:id="d003l358" n="6" rend="6">Mes il i a mains de genz qui dient que en cest  argument n'a que .§{iii}. parties
                    sans plus, car il cuident que le proposement et son confermement ne soit que une meesme
                    chose, et prise et son confermement une chose, et la conclusion soit une autre chose.
                    Mes il sont trop malement deceus, et orez raison por quoi.</p>
                    <p xml:id="d003l359" n="7" rend="7">Ce sans quoi une chose puet estre n'est pas de cele chose, ainz est d'une autre tout
                    par lui, et ensi sont .§{ii}. choses et non pas une. Raison coment: se je puis estre
                    home sans savoir lire, don[c] sui je une chose et la letre une autre. Autresi est
                    d'un proposement, qui puet estre ferme et estable sens nul confermement, en ceste
                    maniere: «Se le jor que cist murtre fu fait a Rome je estoie a Paris, donc ne fu je
                    pas a ce murtre». Ci n'a pas mestier de nul confermement;</p>
                    <p xml:id="d003l360" n="8" rend="8">mes mantenant feras ta prise, et diras en ceste maniere: «Mes [a Paris] estoie je
                    sans faille». Et quant  tu auras ce dit, tu le dois confermer, et faire puis ta conclusion,
                    et dire: «Donc ne fu je pas a cest murtre». Tout autresi est d'une prise, qui puet
                    estre ferme et estable sans nul confermement, en ceste maniere: «Se l'ome viaut estre
                    saiges, il se doit estudier en philosophie». C'est le premier propossement, qui requiert
                    a estre confermez, por ce que mains de gens cuident que l'estude de philosophie soit
                    mauvais. Et quant tu l'auras confermé par bones raisons, tu feras ta prise en ceste
                    maniere: «Mes toz homes desirrent a estre saiges». Ceste prise est si certaine que
                    il ne la covient confermer; mes tout mantenant f[ai] ta conclusion, en ceste maniere:
                    «Donc se doit chascuns estudier en philosophie». Par ces raisons et par ces exemples
                    pues tu bien conoistre que il i a de tel proposemens et de tels prises qui requierent
                     a estre confermees, et de tels que non.</p>
                    <p xml:id="d003l361" n="9" rend="9">Por ce s'acorde bien Tulles a la scentence de Aristote, et dit que en cest argument
                    a .§{v}. parties, et que çaus sont en error qui cuident que il n'en ait que trois
                    solement. Et neporquant il puet bien estre aucune fois li argumens de tel nature que
                    il n'i a que les .§{iiii}. ou les .§{iii}. parties sans plus. Et a la verité dire,
                    li argument a toutes les .§{v}. parties quant il dit le proposement et son confermement
                    [et la prise et son confermement] et la conclusion. Mes quant [le] proposement ou
                    la prise est si establie que li uns d'els n'a mestier de nul confermement, lors n'a
                    li argument que .§{iiii}. parties. Et se le proposement [et] la prise sont tels que
                    ne l'un ne l'autre ne quiert confermement, [lors n'a li argument que tres parties,
                    c'est: li proposiment] et la prise et la conclusion.</p>
                    <p xml:id="d003l362" n="10" rend="10">Mes il i a mains de genz qui dient que cest argument puet estre de .§{ii}. parties
                    ou d'une solement  Car se li proposement et la prise sont si estables que la conclusion
                    naist toute clere, si que il ne li covient pas dire, lors n'a il que .§{ii}. parties.
                    Et se li proposement est si for[s] que li parleor en puet mantenant fermer sa conclusion
                    sans [prise], lors n'a il que .§{ii}. parties. Autresi en ceste maniere: ceste feme
                    [gist d'anfant, donc conuit ele home charnelment. Et se li proposemens est si fors
                    et si establiz que l'en antant bien la conclusion sanz dire la, lors n'a il que une
                    partie, car se tu diz: ceste fame] est grosse, chascuns conut bien que ele a coneu
                    masle, si que il ne l'estuet pas dire.</p>
                    <p xml:id="d003l363" n="11" rend="11">Sor ces parties dit Tulles que il ne cuide pas que droit argument puisse estre fait
                    selonc ceste art au moins de .§{iii}. parties; car ja soit ce que diverses sciences
                    aient divers enseingnemenz, neporquant la science de rethorique requiert argumens
                    clers et certains, que se faissant croire as oianz. Por ce a li maistres devisé diligemment
                    toutes manieres de prover ce que l'en viaut dire, et de confermer ses dis selonc ce
                    qui s'en apartient a la quarte branche dou conte, c'est a confermement.  Si tornera
                    a sa matire, por dire la cinquesme branche, c'est dou defermement.</p>
                    <lb/>
                </div2>
                <div2 xml:id="d003c061">
                    <head>
                        <title>3.60</title>
                        <abbr>60</abbr>
                    </head>
                    <p xml:id="d003l364" n="">Ci dit de la cinquesme branche dou conte, c'est deffermement.</p>
                    <lb/>
                    <p xml:id="d003l365" n="1" rend="1">Aprés la doctrine dou confermement vient la cinquesme branche dou conte, c'est deffermement.
                    De quoi Tulles dit que deffe[r]mement est apellés quant li parleor apetisse et destruit
                    les argumenz son aversaire, dou tout ou de la greingnor partie. Et sachez que defermement
                    ist de cele meisme fonteine que le confermement, car si come une chose puet estre
                    confermee par les proprietez dou cors et de la chose, tot autresi puet ele estre deffermee.
                    Et [por ce] dois tu prendre l'enseingnement meismes que li maistres devise ça errieres,
                    ou chapistre dou confermement. Et neporquant il en dira aucune chose por miauz mostrer
                    la force et la nature dou [def]fermement,  et chascuns le porra entendre plus legierement,
                    quant li uns contraires est mis aprés l'autre.</p>
                    <p xml:id="d003l366" n="2" rend="2">Toz argumenz sont defermez en .§{iiii}. manieres. Premierement se tu nies la prise
                    de ton aversaire, ce meismes que il viaut prover. Aprés se tu confermes la prise,
                    mes tu nies la conclusion. Aprés [se] tu dis que son argument soit vicious. Aprés
                    se contre son argument tu en redis un autre si ferme ou plus. Por ce viaut doner li
                    maistres les enseingnemenz qui covie[ne]nt a chascune de ces .§{iiii}. manieres.</p>
                    <lb/>
                </div2>
                <div2 xml:id="d003c062">
                    <head>
                        <title>3.61</title>
                        <abbr>61</abbr>
                    </head>
                    <p xml:id="d003l367" n="">Ci dit dou deffermement qui nie les voires semblables argumenz.</p>
                    <lb/>
                    <p xml:id="d003l368" n="1" rend="1">Le premier deffermement est a nier ce que ton aversaire prent a prover per argument
                    necessaire, ou par argument voiresemblable. Et se ce que il dit est argument voiresemblable,
                    tu le porras nier en .§{iiii}. manieres.</p>
                    <p xml:id="d003l369" n="2" rend="2">Dont la premiere est quant il a dit d'une  chose qui est voiresemblable, et tu dis
                    que non est, por ce que son dit est tout clerement faus, en ceste maniere. Ton aversaire
                    dit que il n'est nus hom qui ne soit plus covoitous de deniers que de sens: certes
                    de ce ne dit il mie voir, car il en y a plusors qui miauz aiment sens que cha[tel].</p>
                    <p xml:id="d003l370" n="3" rend="3">Ou se son dit est tel que son contraire soit autresi creable come son dit, en ceste
                    maniere. Ton aversaire dit que il n'est nus hom qui ne soit plus covoitous de seingnorie
                    que de deniers: certes autresi fermement pues tu dire son contraire, que il n'est
                    nus qui ne covoite plus deniers que seingnorie.</p>
                    <p xml:id="d003l371" n="4" rend="4">Ou se son dit n'est pas creable, en ceste maniere: uns hom qui est fierement avers
                    dit que par un petit servise de son ami il ait laissié un sien grandisme profit.</p>
                    <p xml:id="d003l372" n="5" rend="5">Ou se ce qui suet avenir aucune fois, ton aversaire dit que il avient tozjors useement,
                    en ceste maniere: il dit que toz povres covoitent plus deniers que seingnorie. Certes
                    il avient bien aucune fois que un povre covoite plus deniers que seingnorie, mes il
                    en resont des autres qui miauz aiment la seingnorie, si come en aucun leuc desert
                    suet faire l'en murtre, mes non pas en tous.</p>
                    <p xml:id="d003l373" n="6" rend="6">Ou se ce qui avient aucune fois ton aversaire dit que il n'avient en nulle maniere
                    dou monde, en ceste maniere: il dit que nus ne puet estre pris d'amor de feme par
                    un sol esguart; car c'est une chose qui puet avenir, que par une sole veüe l'en aime
                    par amors.</p>
                    <p xml:id="d003l374" n="7" rend="7">La seconde maniere de nier le dit ton aversaire est quant il dit le signe d'une chose,
                    et tu le deffermes par icelle meisme voie que il l'a confermé. Car en touz signes
                    covient il a mostrer .§{ii}. choses: une que cel signe soit [voirs, l'autre que il
                    soit] propre signe de la chose que il viaut prover, si come sanc qui est signe de
                     meslee, et charbons sont signe de feuc; et puis covient mostrer que fait soit ce
                    que ne covient pas, ou que ce ne soit pas que covenoit, et que l'ome de quoi li parleor
                    dient savoit la loi et la costume de cele chose; car toutes ces choses apartienent
                    au signe et au semblant.</p>
                    <p xml:id="d003l375" n="8" rend="8">Et por ce que tu viaus deffermer le signe ton aversaire, tu dois esgarder coment il
                    le dit, car se il dit que ce soit signe de cele chose, tu dis que non est, en ceste
                    maniere. Il dit que la cote sanglante que tu aportes est signe que tu as esté a la
                    meslee; et tu dis que non est, ou tu dis que c'est legiere signe, car la cote sanglante
                    puet estre signes que tu aies esté saingniés.</p>
                    <p xml:id="d003l376" n="9" rend="9">Ou tu dis que celui apartient plus a toi que a lui; car se il dit que fait soit ce
                    que ne covient pas en ceste maniere: «Tu enrogis ou visaige por ce que tu avoies colpe
                    en cest meffait», tu dis que ce ne fu mie por mau, mes par honesté et par droit. Ou
                    tu dis que celui signe soit dou tout faus; car se il dit que tu tenoies le coutel
                    sanglant, tu dis que sanglant n'estoit il pas, mes enreuilliés.</p>
                    <p xml:id="d003l377" n="10" rend="10">Ou tu dis que celui soit partenans a autre souspeçon que ton aversaire ne dit. Car
                    se il dit que ce ne soit pas fait que covient, en ceste maniere: «Tu t'en alas sans
                    congié prendre, c'est semblance de larrecin»; et tu dis que ce ne fu mie por mal,
                    mes por ce que tu ne voloies esveillier le seingnor de [laiens].</p>
                    <p xml:id="d003l378" n="11" rend="11">La tierce maniere de nier le dit ton aversaire est quant il fait en son dit une comparoison
                    entre .§{ii}. choses, et tu dis que cele chose n'est pas semblable a cele autre, por
                    ce que eles sont de diverses manieres. Car se il dit: «Tu voldroies avoir meillor
                    cheval que ton voissin, donc  voudroies tu avoir meillor feme»; et tu denies son dit,
                    por ce que feme est d'autre maniere que cheval. Ou por ce que eles sont de diverses
                    [natures]: car se il dit que l'en le doit redouter come lion, et tu nies son dit,
                    por ce que home est d'autre nature que lion.</p>
                    <p xml:id="d003l379" n="12" rend="12">Ou por ce que eles sont de diverses forces; car se il dit: «[Pirrus] doit estre dampnés
                    a mort por la feme Lirestis que il ravi, autresi come Paris qui ravi Eleine», et tu
                    nies son dit, por ce que li forfait de Paris fu plus fort que celui de Pirrus.</p>
                    <p xml:id="d003l380" n="13" rend="13">Ou por ce que il ne sont d'un grant; car se il dit: «Cist home ci a un home tué, il
                    doit estre jugiés a mort autresi [comme] celui autre qui en occist .§{ii}.», et tu
                    nies son dit, por ce qu'il ne fist si grant mal come cil autres. Autresi di je en
                    soume de la diversité dou tens, dou leuc, dou cors, et de la opinion, et de toutes
                    diversités qui sont  es homes et es choses; car de chascune puet li bon parleor reprendre
                    son aversaire et defermer son confermement.</p>
                    <p xml:id="d003l381" n="14" rend="14">La quarte maniere de nier le dit ton aversaire est quant il ramentoit aucun jugement
                    de saiges homes, car tels argumenz puet il confermer en .§{iiii}. manieres.</p>
                    <p xml:id="d003l382" n="15" rend="15">Ou par la [louange] de çaus qui le jugement donent, si come Jule Cesar dist, que li
                    anciens saiges de Rome par lor grant sens avoient pardoné a çaus de Cartaige.</p>
                    <p xml:id="d003l383" n="16" rend="16">Ou il le puet confermer par la resemblance que celui jugement a a la chose de cui
                    il parole, si come fist un pretor de Rome quant il dist: «Si come nos ancestres pardonerent
                    a çaus de Cartaige, tout autresi devons nos pardoner a çaus de Grece».</p>
                    <p xml:id="d003l384" n="17" rend="17">Autresi le puet il confermer por ce que il dist [que le jugement] qu'il ramentoit
                    fu confermé par trestoz homes, ou par touz ciaus qui l'oirent,  ou qui confermer le
                    devoient. Autresi le puet il confermer por ce [que] celui jugement fu greingnor et
                    plus griés de la chose de cui il parolent; si come fist Catons quant il dist que M[al]lius
                    Torquatus juga son fis por itant solement qu'il envahi les françois outre son comandement.</p>
                    <p xml:id="d003l385" n="18" rend="18">Ce sont les .§{iiii}. manieres por confermer le jugement, et tu soies mantenant apareilliés
                    a defermer ce qu'il a dit par le contraire de ses confermemenz, se tu onques pués;
                    c'est a dire que se il le loe tu le blasmes; et se il dit que le jugement fu confermez,
                    et tu dis que non fu; autresi fai de touz les raisons que il dit sur le jugement,
                    tu dies les contraires raisons.</p>
                    <p xml:id="d003l386" n="19" rend="19">Mes por ce que li enseingnement dou parleor doivent estre comuns entre l'un parleor
                    et l'autre, dit li maistres que li parleor qui ramentoit le jugement doit molt resgarder
                    que le jugement ne soit desemblable de cele chose de cui il parole, por ce que son
                    aversaire le porroit legierement reprendre.</p>
                    <p xml:id="d003l387" n="20" rend="20">Aprés ce se doit il garder que il ne ramentoive tel jugement qui ait esté contre les
                    oianz, por ce que il cr[iero]nt mantenant et diront que c'est contre droit, et que
                    li juges en deust estre dampnés.</p>
                    <p xml:id="d003l388" n="21" rend="21">Aprés se doit il garder que quant il puet ramentevoir mainz bons jugemenz loés et
                    seüs, il ne die un estrange et mesconeu, car c'est une chose de quoi son aversaire
                    le puet legierement reprendre, et defermer son dit. Ore[s] avez oï coment l'en puet
                    deffermer toz voires semblables argumenz; si fait oimés bon dire dou deffermement
                    des necessaires.</p>
                    <lb/>
                </div2>
                <div2 xml:id="d003c063">
                    <head>
                        <title>3.62</title>
                        <abbr>62</abbr>
                    </head>
                    <p xml:id="d003l389" n="">Ci dit dou deffermement qui nie les neccessaires argumenz.</p>
                    <lb/>
                    <p xml:id="d003l390" n="1" rend="1">Et se ton aversaire fait sor son dit argumenz necessaires, tu dois mantenant consirrer
                    se li argumenz est necessaires, car se il est droitement necessaire tu n'as pooir
                    de contredire. Mes se il porte la semblance, et il ne soit pas necessaires, lors li
                    porras tu deffermer par celes voies meismes qui furent devissees ça errieres ou chapistre
                    de necessares argumenz, c'est par reploiement et par nombre ou par simple conclusion.</p>
                    <p xml:id="d003l391" n="2" rend="2">Reploiement est quant li parleor devise .§{ii}. ou .§{iii}. ou plusors parties, des
                    quels se tu confermes l'une, quele que ele soit, certes il te conclut, se ele est
                    voire; mes se ele est fause, tu la pués deffermer en .§{ii}. manieres: ou en deffermant
                    totes ses parties, ou en defferma[n]t l'une sans plus.</p>
                    <p xml:id="d003l392" n="3" rend="3">Raison coment: ton aversaire viaut conclure que tu ne doies pas chastier ton ami,
                    et sor ce devise .§{ii}. parties en ceste maniere: «Ou il crient honte, ou il ne la
                    crient pas; se il la crient ne  l[e] chastier mie, car il est bon; se il ne la crient
                    ne le chastier pas, car il a por nient ton enseingnement». Cest argument n'est pas
                    necessaires, mes il le resemble. Et tu dois mantenant deffermer andous les parties,
                    en ceste maniere: «Mes je le doi chastier, car se il crient honte il ne despitera
                    mes dis, et se il ne crient honte de tant le doi je plus chastier, por ce que il n'est
                    mie bien saige». Et se tu viaus deffermer l'une de ces parties sans plus, tu diras
                    ensi: «Mes se il crient, voirement le doi je chastier, car il sera amendés par mes
                    dis, et deguerpira son error».</p>
                    <p xml:id="d003l393" n="4" rend="4">Nombre est quant li parleor conte en son dit maintes choses par l'une pr[over], selonc
                    ce que li contes devise ou chapistre de necessaires argumenz. Lors mantenant te covient
                    deffermer son nombre, car il puet avoir .§{iii}. vices.</p>
                    <p xml:id="d003l394" n="5" rend="5">Dont le premier est  se il ne nombre pas cele partie que tu viaus affe[r]mer. Raison
                    coment: ton aversaire dit ensi: «Ou tu as acheté cest cheval, ou il te fu donez, ou
                    il fu norris en ta maison, ou il te chei de herietage, ou, se ce n'est, donc l'as
                    tu emblé; mes je sai bien que tu ne l'as achaté, ne ne te fu pas donez, ne ne te chei
                    de herietaige, ne ne nasqui en ta maison: donc l'as tu emblé sans faille». Et quant
                    il a ensi conclus, tu dois mantenant dire la partie que il laiss[a] en son nombre,
                    et di que tu l'as gaaingnié au tornoiement, car son argument i est toz deffermez,
                    se ce est la verité que il n'avoit pas conté.</p>
                    <p xml:id="d003l395" n="6" rend="6">Li segonz vices est quant il nombre une chose que tu pués contredire: car se il dit
                    que tel cheval ne [te] chei d'erietage, et tu pués dire que si fist, certes son argument
                    est toz despeciez.</p>
                    <p xml:id="d003l396" n="7" rend="7">Li tierz vices est quant une des choses que il nombre tu la pués bien rec[onno]istre
                    et affermer sans laidure. Raison coment: ton aversaire dit ensi: «Ou demores enqui
                    por luxure, ou por aguait, ou por le profit ton ami». Certes tu le pués affermer,
                    que tu i soies por le profit ton ami.</p>
                    <p xml:id="d003l397" n="8" rend="8">Simple conclusion est quant li parleor conclut ce que il viaut par la force d'une
                    chose qui est dite devant; mes c'est de [.ii.] manieres: ou il le prueve par necessité,
                    ou par semblance de necessité. Et se ce est par necessité, tu ne le pués pas contredire;
                    car se il dit: «Ceste feme est enceinte, donc conut ele home»; ou: «Se cist home e[s]pire,
                    donc vit il», certes tu ne pués riens dire a l'encontre. Mes se ce est per semblance
                    de necessité, en ceste maniere: «Se ele est mere, donc aime ele son fis»; certes tu
                    le porras bien reprendre, et mostrer que ce ne soit pas necessité,  ainz puet estre
                    tout autrement.</p>
                    <lb/>
                </div2>
                <div2 xml:id="d003c064">
                    <head>
                        <title>3.63</title>
                        <abbr>63</abbr>
                    </head>
                    <p xml:id="d003l398" n="">Ci dit dou deffermement qui nie la conclusion.</p>
                    <lb/>
                    <p xml:id="d003l399" n="1" rend="1">Li segonz deffermement est quant reco[no]is que li proposemenz ou la prise de ton
                    aversaire soit veritable, mes tu nies sa conclusion, por ce que ele ne naist de ce
                    que tu avoies reconeu, ainz conclut autre chose que ele ne doit ne ne puet. Raison
                    coment: les genz de ta ville alerent a l'ost, et il avint chose que, quant [tu i]
                    aloies, une maladie te prist en mi la voie qui ne te laissa pas aler jusques a l'ost,
                    si que ton aversaire t'en accuse, et conclut en ceste maniere: «Se vos fussiez venus
                    en l'ost, vostre conostables vos eust veü; mes ne vos virent; donc ne vousistes vos
                    pas venir».</p>
                    <p xml:id="d003l400" n="2" rend="2">Or garde que en cest argument tu affermes bien le proposement ton aversaire, c'est
                    que se tu eusses estés a l'ost le conostable te eust veü, et afferme  sa prise, c'est
                    qu'il ne te virent pas; mes sa conclusion ne naist mie de ce, car la ou il dit que
                    tu n'i vosis aler, il ne dit mie voir, por ce que tu voloies bien aler, mes tu ne
                    po[o]is.</p>
                    <p xml:id="d003l401" n="3" rend="3">Cist exemple est si clers [et si overs] que c'est legiere chose a conoistre son vice,
                    et por ce viaut li maistres mostrer un autre exemple plus oscur a entendre, por miauz
                    enseingner ce qui apartient a bon parleor, car la ou li vices est oscurs a entendre,
                    il puet bien estre provez autresi come se il fust veritable. Et ce puet estre en .§{ii}.
                    manieres: ou por ce que il cuide que tu affermes a de certes une chose dout[ouse],
                    ou por ce que il cuide que il ne te sovieingne pas de ce que tu as affermé et reconeu.</p>
                    <p xml:id="d003l402" n="4" rend="4">Et se ce est que il cuide que tu aies afermé a de certes une chose douteuse, por quoi
                    ton aversaire te conclust, lors mantenant te covient il mostrer l'entendement  que
                    tu avoies quant tu afferm[a]s cele chose, et dire que il a reploié son argument a
                    autre chose. Raison coment: ton aversaire dit ensi: «Vos avez mestier d'argent»; et
                    tu affermes bien son dit selonc ta entencion, c'est a dire que tu en voudroies avoir
                    plus grant some que n'en as. Mes ton aversaire pense tout autre chose, et dit ensi:
                    «Mes vos avez mestier d'argent, car se ce ne fust vos ne feriez mercheandisse; donc
                    estes vos povres». Garde donc que il te conclut per autre entencion, et por ce dois
                    tu deffermer son argument, que il reploia et mua ce que tu entendoies.</p>
                    <p xml:id="d003l403" n="5" rend="5">Mes se il cuide que tu aies oblié ce que tu as reconeu, et coment, il en fera une
                    mauvaise conclusion contre toi, en ceste maniere: «Se li herietaige dou mort apertient
                    a toi, chascuns doit croire que tu l'occeis»;</p>
                    <p xml:id="d003l404" n="6" rend="6">et sur cest mot dit ton aversaire maintes paroles, et  assigne plusors raisons a prover
                    sa cause. Et quant il a ce fait, il prent son argument et dit: «Mes sans faille li
                    herietaiges apertient a toi, donc l'as tu occis». Garde donc que ceste conclusion
                    n'ensit pas de ce que li herietaige apartient a toi, et por ce toi covient il diligemment
                    resgarder la force de son argument, dont il le trait et coment.</p>
                    <lb/>
                </div2>
                <div2 xml:id="d003c065">
                    <head>
                        <title>3.64</title>
                        <abbr>64</abbr>
                    </head>
                    <p xml:id="d003l405" n="">Ci dit coment l'en doit deffermer l'argument qui est vicious.</p>
                    <lb/>
                    <p xml:id="d003l406" n="1" rend="1">Li tierz deffermemenz est quant [tu diz que] li argument ton aversaire est vicious;
                    et ce puet estre en .§{ii}. manieres: ou por ce que il a vice a l'argument meisme,
                    ou por ce qu'il n'apartient pas a ce que li parleor propose. Et sachez que vices est
                    en l'argument quant il est dou tout faus, ou se il est comun, ou universel, ou legiers,
                    ou lointains, ou malapropriés, ou douteus, ou certains, ou non affermez, ou laides,
                    ou enuios, ou contraires, ou muables,  ou aversaires.</p>
                    <p xml:id="d003l407" n="2" rend="2">Faus est celui qui est apartenans de mençonges. Raison coment: «Nus ne porroit estre
                    saiges qui desprise deniers; mes Socrates desp[r]isoit les deniers, donc ne fu il
                    pas saiges».</p>
                    <p xml:id="d003l408" n="3" rend="3">Comuns est celui qui n'apartient pas a toi plus que [a] ton aversaire. Car se tu dis
                    ensi: «Je dirai briefment, por ce que je ai droit», autresi bien le puet dire ton
                    aversaire come toi.</p>
                    <p xml:id="d003l409" n="4" rend="4">Universel est celui qui puet estre retrait sor une autre chose qui n'est pas veritable,
                    en ceste maniere: «Seingnors juges, je ne me fusse pas mis sor vos, se je ne cuidasse
                    que li drois en fust tozjors devers moi».</p>
                    <p xml:id="d003l410" n="5" rend="5">L[eg]iers est en .§{ii}. manieres, une qui est dite ‘a tart’, si come le vilain dit:
                    «Se je cuidasse que l'en emblast mes boes, je eusse fermé mon estable». L'autre maniere
                    est a covrir une laide chose de une legiere coverture, si come fist le chevalier qui
                    deguerpi son  roi quant il estoit en sa haute seingnorie, et puis que son roi fu exilliez,
                    son chevalier l'encontra un jor, et dist: «Sire», fist il, «vos me devez pardoner
                    ce que je vos deguerpis, por ce que je m'aparoilloie a aler tout sol a vostre secors».</p>
                    <p xml:id="d003l411" n="6" rend="6">Lointains est celui argument qui est [pris] par trop loins, selonc ce que fist la
                    chambariere Medee: «Dieu vosist», fist ele, «que l'en ne eust pas taillié le marien
                    de quoi furent faites les nes».</p>
                    <p xml:id="d003l412" n="7" rend="7">Mal apropriés est en .§{iii}. manieres. Une qui dit les proprietés qui autresi son
                    comunes a une autre chose: car se tu me demandes des proprietez de l'ome qui est descordable,
                    et je disoie que descordable est celui qui est mauvais et enuios entre les homes,
                    certes ces proprietés ne sont plus [dou] descordables que de l'orgoillous ne que dou
                    fel, ne que d'un  autre mauvais home. La seconde maniere dit ces proprietez qui ne
                    sont mie voires, mes fauses. Car se tu demandes des proprietez de sapiencie, et je
                    disoie que sapiencie n'est autre chose que [gaigner] argent, certes je diroie fauses
                    proprietez. La tierce maniere dit aucunes proprietez, mes non pas trestoutes. Car
                    se tu me demandes des proprietez de folie et je disoie que folie est de covoitier
                    haute renommee, certes, ja soit ce folie d'aucune part, ne di je mie toutes les proprietez
                    de folie.</p>
                    <p xml:id="d003l413" n="8" rend="8">Douteous est celui argument qui par douteuses causes viaut prover une douteuse chose,
                    en ceste maniere: «Seingnors princes de la terre, vos ne devez pas avoir guerre l'un
                    contre l'autre, por ce que [li] dieu qui governe[nt] le movement dou ciel ne s'entrecombatent
                    mie».</p>
                    <p xml:id="d003l414" n="9" rend="9">Certains est quant li parleor conclut ce meismes  que son aversaire conferme, et laisse
                    ce qu'il deust prover, si come fist li aversaires Horestis quant il devoit mostrer
                    que Horestes avoit tué sa mere: il mostra que il l'avoit occise, et ce ne beseingnoit
                    pas, qu'il ne le denioit mie, ainz disoit qu'il [l']avoit a droit occise.</p>
                    <p xml:id="d003l415" n="10" rend="10">Non affermés est quant li parleor dit m[a]ins de paroles et de confermemenz sor une
                    chose que son aversaire nie tout plainement. Raison coment: Ulixes fu accussez qu'il
                    avoit occis Aiacem, mais il disoit que non avoit; et toutes voies son aversaire disoit
                    grans mos et granz paroles, et ce est[oit] molt laide chose que un vilain occist un
                    si noble chevalier.</p>
                    <p xml:id="d003l416" n="11" rend="11">Lais argumenz est celui qui est deshonest par raison dou leuc, c'est a dire lait mot
                    devant l'autiel; ou par raison de celui qui le dit, c'est se un evesque parole de
                    feme et de luxure; ou par raison  dou tens, c'est se au jor de Pasques l'en deist
                    que Dieu ne resuscita pas; ou par raison des oianz, c'est [se] devant les religious
                    l'en parole de vanitez et des deliz dou siecle; ou par raison de la chose, c'est a
                    dire que qui parole de la sainte Crois, il ne doit pas dire que ce soient forces.</p>
                    <p xml:id="d003l417" n="12" rend="12">Enuios est celui qui enuie a la volenté des oianz; car se par devant li presteor je
                    loasse la loi qui dampne la usure, certes mon argument ennuieroit as oians.</p>
                    <p xml:id="d003l418" n="13" rend="13">Contraires argumenz est quant li parleor dit contre ce meisme que les oianz firent.
                    Raison coment: je vois devant Alixandre, et accuserai aucun proudome qui avoit une
                    cité veincue par force d'armes, et dirai qu'il n'a au monde si cruel chose come de
                    prendre cités et guaster les: certes itels argumenz est bien contraires, por ce que
                    li oians, c'est Alixandres, destruist plusors villes et cités.</p>
                    <p xml:id="d003l419" n="14" rend="14">Muables est quant un parleor dit d'une meisme chose .§{ii}. diversitez qui sont l'une
                    contre l'autre, selonc ce que .§{i}. hom dist: quiconques a les vertus, il n'a pas
                    mestier d'autres a bien vivre; et puis aprés dit il meismes que nus ne puet bien vivre
                    sans santé. Et uns autres, quant il ot dit que il servoit a son ami par amors, et
                    puis aprés si dist il qu'il atendoit de lui grant servise.</p>
                    <p xml:id="d003l420" n="15" rend="15">Aversaires est celui argumenz qui plus fait contre le parleor que por sa partie. Car
                    [se] je voloie conorter le chevalier a la bataille, et je disoie que n[o]s ennemis
                    sont granz et fors et bieneurés, certes ce seroit plus contre moi que por moi.</p>
                    <p xml:id="d003l421" n="16" rend="16">Or covient a dire de l'autre maniere de l'argument qui est vicious, c'est quant il
                    n'apartient pas a ce que li parleor propose; et ce puet estre en maintes manieres:
                    c'est se le parleor promet qu'il dira de plusors  choses, et puis ne dit que de l'une;
                    ou se il doit mostrer tout, et il ne mostre que une partie, c'est a dire se li parleor
                    viaut mostrer que toutes femes sont averes, et il ne le mostre que d'une ou de .§{ii}.;
                    ou se il ne se deffent de ce dont il est blasmés, selonc ce que fist Paqu[v]es quant
                    il vost deffendre musique, qui estoit blasmés par plusors: il ne la defendi pas, mes
                    il loa molt sapience; autresi fist [c]il qui estoit blasmés de vaine gloire, car il
                    ne se deffendi pas, ainz dit qu'il estoit molt fiers et hardis as armes; ou se la
                    chose est blasmee par le vice de l'ome, si con font ciaus qui dient mau de sainte
                    Yglise por la mauvestié des [prelaz]; ou se je voloie loer un home, je diroie que
                    il est molt riches et bieneurés, mes je ne di pas que il ait aucune vertu; ou se je
                    fas comparoison entre .§{ii}. homes, ou entre .§{ii}. choses, en tel maniere [que
                    il] ne cuide  pas que je puisse l'une loer sans blasmer l'autre,</p>
                    <p xml:id="d003l422" n="17" rend="17">ou se il loe l'une solement, et il ne fait de l'autre mencion nulle, come se nos fussiens
                    a consoil por establir laquelle vaut miaus, ou la pais ou la guerre, je ne fineroie
                    de loer pais, mes de la guerre ne diroie je ne ce ne quoi; ou se je demandoie d'une
                    certaine chose, et tu me respons d'une general, car se je te demande de l'ours se
                    il cort, et tu dis que uns animaus cort;</p>
                    <p xml:id="d003l423" n="18" rend="18">ou se la raison que li parleor rent est fause, car se il dit que deniers sont bons,
                    por ce qu'il donent plus bieneurose vie que riens dou monde, certes la raisons en
                    est fause, por ce que deniers donent a l'ome grandisme travail et maleurté; 19 [ou
                    se li parleor rent foible raison de son dit] selonc ce que [Plauctus] fist: «Il n'est
                    mie bon», fist il, «que l'en chastie son ami de ses meffais devant tens, por ce je
                    ne viaus pas hui chastier mon ami des maus qu'il a fais»;</p>
                    <p xml:id="d003l424" n="20" rend="20">ou se li parleor rent tel raison de son dit que ce est ce meismes  que son dit, car
                    se il dit que avarice est trop male chose, por ce que covoitise d'argent a ja fait
                    mainz granz damaiges a maintes genz, certes avarice et covoitise sont une chose;</p>
                    <p xml:id="d003l425" n="21" rend="21">ou se li parleor rent une petite raison la ou il la porroit rendre grant, car se il
                    dit: «Bone chose est amistié, por ce que l'en en a mainz deliz», certes il porroit
                    dire meillor raison, et dire qu'il i a mains profis et honesté et vertus.</p>
                    <lb/>
                </div2>
                <div2 xml:id="d003c066">
                    <head>
                        <title>3.65</title>
                        <abbr>65</abbr>
                    </head>
                    <p xml:id="d003l426" n="">Ci dit dou deffermement qui dit autresi ferme raison come son aversaire.</p>
                    <lb/>
                    <p xml:id="d003l427" n="1" rend="1">Li quart deffermement est quant ton aversaire a dit son argument, tu reddis a l'encontre
                    un autre autresi fort ou plus; et tels argument apartienent plus as contens qui sont
                    sor le consoil prendre que a autre chose.</p>
                    <p xml:id="d003l428" n="2" rend="2">Et sachiez que ces deffermemenz puent estre fais en .§{ii}. manieres. La premiere
                    est quant mon aversaire dit une chose que je consent, et ensi est fermee,  mes tout
                    mantenant je redi a l'encontre une autre plus estable raison, qui est fermee par necessaires
                    argumenz. Car la ou Cesar disoit: «Nos devons», fist il, «pardoner as conjurés, por
                    ce que il sont nos citiens», [«Voir est», dist Caton, «que ils sont nos citoyens],
                    mes se il ne sont dampnés, il covient a fine force que Rome en soit destruite per
                    els».</p>
                    <p xml:id="d003l429" n="3" rend="3">La seconde maniere est quant mon aversaire dit d'une chose que ele est profitable,
                    et je di que voirs est, mes je mostre tot mantenant que ce que je di est honeste chose;
                    car sans faille honesté est plus ferme chose que profit, ou autant. Mes ci se taist
                    li maistres de la cinquesme branche dou conte, c'est dou deffermement, a parler, de
                    quoi il a dit ce que il en savoit a dire; des ores mes en dira il de la sesime branche,
                    ce est la conclusion.</p>
                    <lb/>
                </div2>
                <div2 xml:id="d003c067">
                    <head>
                        <title>3.66</title>
                        <abbr>66</abbr>
                    </head>
                    <p xml:id="d003l430" n="">Ci dit de la sesime partie dou conte, c'est de la conclusion, qui est la derreene.</p>
                    <lb/>
                    <p xml:id="d003l431" n="1" rend="1">Aprés la doctrine dou deffermement, et de toutes les .§{v}. premieres branches dou
                    conte, vient la derreene branche, c'est la conclusion, la ou li parleor conclut ses
                    raisons et posse fin a son conte. Et neporquant nos trovons que Hermagoras dit en
                    ses livres que devant la conclusion doit estre mis le trespas, et ensi fasoit .§{vii}.
                    branches au conte. Mes li tres saiges Tulles Ci[c]er[on], qui de bone parleure passa
                    toz homes, blasme trop la sentence Hermagoras.</p>
                    <p xml:id="d003l432" n="2" rend="2">Et vos avez bien oï ça errieres que trespas est quant li parleor ist un pichot de
                    sa propre matire, et trespasse a une autre, por achoson de loer soi et sa partie,
                    ou de blasmer son aversaire et sa partie, ou par achoison de confermer, non mie por
                    argument, mes por acroistre sa cause, selonc ce que li maistres devise ça errieres
                    au chapistre Coment l'en  puet acroistre sa matire, et [en] mains autres leus. De
                    cestui trespas dit Tulles que il n'est ne ne doit estre tot par lui branche dou conte,
                    [ainz est souzmis as argumenz des branches dou conte];</p>
                    <p xml:id="d003l433" n="3" rend="3">et por ce s'en taist atant li maistres, et dit que conclusion est l'issue et la fin
                    dou conte. Et sachiez que la conclusion a .§{iii}. parties, ce sont reconte, desdaing
                    et pitié. Et vos orez de chascune par soi diligemment, et premierement de reconte.</p>
                    <lb/>
                </div2>
                <div2 xml:id="d003c068">
                    <head>
                        <title>3.67</title>
                        <abbr>67</abbr>
                    </head>
                    <p xml:id="d003l434" n="">Ci dit dou reconte.</p>
                    <lb/>
                    <p xml:id="d003l435" n="1" rend="1">Reconte est cele fin dou conte en quoi li parleor briefment et en some reconte touz
                    ses argumenz et les raisons qu'il avoit conté par mi son dit, les unes ça et les autres
                    la, et les ramentoive en briés mos, por torner les a la memoire des oianz plus fermement.
                    Mes por ce que se li parleor fasoit tozjors son reconte d'une maniere solement, les
                    oianz en seroient souspecenous, et cuideroient  que ce fust chose pensee, il toi covient
                    sovent varier, et raconter ore en une maniere ore en une autre, selonc ce que tu porras
                    veoir ci desous.</p>
                    <p xml:id="d003l436" n="2" rend="2">Et tu pués bien aucune [fois] ramentevoir la some de chascun de ses argumenz par soi,
                    car ce est assez legiere chose a dire et a entendre. Aucune fois pués tu bien reconter
                    toutes les parties que tu deïs en [t]on devisement et que tu promés de prover, et
                    ramentevoir toutes les raisons, coment tu les as provees et confermees.</p>
                    <p xml:id="d003l437" n="3" rend="3">Aucune fois pués tu demander as oianz en ceste maniere: «Seingnors, que querez vos?
                    ne que volez autre chose? por quoi plus? je ai [c]e dit et si ai prové ce et cel autre».
                    En tel maniere ramentoive tes diz et tes argumenz, car les oianz [s'en] souveront
                    miaus, et cuideront qu'il n'ait plus a prover.</p>
                    <p xml:id="d003l438" n="4" rend="4">Aucune fois pués tu ramentevoir tes raisons et prueve[s], sans noient dire des raisons
                    ton aversaire, et aucune fois dire de ses argumenz avec les tiens, en tel maniere:
                    quant tu dis uns des argumenz ton aversaire, tu dis mantenant coment tu l'as deffermé
                    et deffacié; car c'est une maniere de [re]conter por quoi les oians se sovienent de
                    tout ce que tu as confermé et deffermé.</p>
                    <p xml:id="d003l439" n="5" rend="5">Aucune fois pués tu amonester les oianz de ta boche, que il se sovieingnent de ce
                    que tu as dit, en quel leuc et coment. Aucune fois pués tu nommer .§{i}. autre home
                    autresi come se il parlast, et metre sor lui ton reconte, en ceste maniere: «Je vos
                    ai ce apris et mostré ce et [c]el autre; mes se il fust enqui Tulles, que li demanderez
                    vos plus?»</p>
                    <p xml:id="d003l440" n="6" rend="6">Aucune fois pués tu nommer une autre chose qui ne soit pas home, si come est loi,
                    ou un livre, ou u[n]e [c]ité, et tels autres choses semblables, et metre sor lui ton
                    raconte, en ceste maniere:  se la loi peust parler, ne se plaindroit ele devant vos,
                    et diroit: «Que querrez vos, que demandez vos plus, quant l'en prueve ce et cel autre,
                    et mostre si clerement com vos avez oï conter?»</p>
                    <p xml:id="d003l441" n="7" rend="7">Et sachiez que en ces .§{ii}. manieres, c'est [de un autre cors d'ome, et] d'une autre
                    chose, pués tu ensivre toutes les varietés qui sont possees ci desovre. Mes le general
                    enseingnement de toutes manieres de raconter est: de chascun de tes argumenz tu saches
                    trier et prendre ce que plus vaut, et reconter le au plus brief que tu onques porras,
                    en tel maniere qu'il semble que la memoire soit renovellee, non pas le parlement.</p>
                    <lb/>
                </div2>
                <div2 xml:id="d003c069">
                    <head>
                        <title>3.68</title>
                        <abbr>68</abbr>
                    </head>
                    <p xml:id="d003l442" n="">Ci dit de desdaing.</p>
                    <lb/>
                    <p xml:id="d003l443" n="1" rend="1">Desdaing est cele fin dou conte en quoi li parleor met un cors d'ome ou d'autre chose
                    en grant haine et en grief mallevoillance. Et sachez que cest desdaing naist de ces
                    leus meismes de quoi naissent conffermement et deffermement, et des proprietez dou
                    cors et de la chose, selonc ce que li livres devise ça errieres en ses chapistres,
                    car ce sont les leus par quoi l'en puet acroistre les crimes et les forfais et toz
                    desdaings. Et neporquant li maistres devisera enqui les enseingnemenz qui apartienent
                    tout droit au desdaing.</p>
                    <p xml:id="d003l444" n="2" rend="2">Le premier leuc de desdaing est pris par auctorité, c'est a dire quant je di que cele
                    chose ait esté de grant estude a Dieu, ou as homes de grant auctorité: et ce puet
                    estre mostré par raison de sors, ou de devin mandement, ou de propheties, ou de mervoilles,
                    ou de tels choses semblables. Autresi puet il estre mostré par la raison de lor [ainsnez],
                    ou de nos seingnors, ou de citez, ou de genz, ou de tres saiges homes, ou dou senat,
                    ou dou pueple, ou de çaus qui firent la loi.</p>
                    <p xml:id="d003l445" n="3" rend="3">Raison coment: il fu voirs que Judas deguerpi les deciples par sa traison. Les autres
                    apostres  geterent sors por veoir qui deust estre mis en son leu. La sort en vint
                    sor Mathie, qui fu apostres en leu de Judas; mes se il se fust escondiz, et ne le
                    vosist pas estre, l'en peust metre sor lui desdaing, en ceste maniere: «Nus ne te
                    doit aimer, quant tu refusses ce que Dieu nos a mostré par sors». De cest exemple
                    se passe li maistres, car il sofist bien a entendre toz les autres leus devant diz.</p>
                    <p xml:id="d003l446" n="4" rend="4">Li segonz leus dou desdaing est pris quant li parleor croist le forfait par corrous,
                    et mostre a cui il apartient; car se il est contre touz homes, ou contre les plusors,
                    c'est grant cruauté; et se il est contre les graindres et qui sont plus dignes de
                    nos, c'est grant desdaing; et se c'est contre nos pers c'est grant mauvestié; et se
                    c'est contre les foibles, c'est grant fierté.</p>
                    <p xml:id="d003l447" n="5" rend="5">Li tierz leuc de desdaing est pris quant li parleor dit autresi come en demandant
                    le mau qui en puet avenir se les autres fasoient ce que  son aversaire a fait, et
                    que l'en li pardone ce meffait: mains de genz oseront faire tels et piours euvres,
                    dont il puet avenir granz perilz.</p>
                    <p xml:id="d003l448" n="6" rend="6">Li quart leuc est quant li parleor dit as juges que maintes genz resgardent a ce qu'il
                    establir[o]nt sor celui meffait, por savoir qu'il lor loist a faire s'il pardonent
                    a lui.</p>
                    <p xml:id="d003l449" n="7" rend="7">Le cinquesme leuc est quant li parleor dit que toz autres jugemenz, se il f[u]ssent
                    contre droit, porroient estre amendez, mes ceste crime est de tel nature que ce qui
                    en sera jugiés une fois iert si estables qu'il ne [porra] pas estre remuez par autres
                    scentences ne par jugemenz de nullui.</p>
                    <p xml:id="d003l450" n="8" rend="8">Li sesime leuc est quant li parleor dit que son aversaire a ce fait penseement et
                    par consoil, et que nus ne doit pardoner le forfait que l'en fait de son gré, ja soit
                    ce que l'en puet aucune fois pardoner a ciaus qui avienent  contre son gré et non
                    sach[a]nt.</p>
                    <p xml:id="d003l451" n="9" rend="9">Li septieme leuc est quant li parleor dit que son aversaire par sa puissance et par
                    ses richesces a fait une si cruel chose et si desperee come ce est a oïr.</p>
                    <p xml:id="d003l452" n="10" rend="10">Li huitisme leuc est quant li parleor dit que une si pesme chose ne fu onques oïe,
                    ne poi ne granz, et que nus tyrans, nulle beste, ne sarrazins ne juys ne l'osa onques
                    faire; et nome çaus contre cui il a ce fait, c'est son pere, ou contre ses filz, ou
                    contre sa feme, ou contre ses parans, ou contre ses subjés, ou contre ses amis, ou
                    contre s[on o]ste, son voisin, son ami, son compaingnon, son maistre, ou contre les
                    mors, ou contre les chaitis et les foibles, ou contre çaus qui ne se puent aidier,
                    si come sont enfans, veillars et femes et malades: car de toutes tels choses naist
                    un cruel desdaing par cui les oianz sont fierement commeus contre  çaus qui font tels
                    choses et semblables euvres.</p>
                    <p xml:id="d003l453" n="11" rend="11">Li noveme leuc est quant li parleor ramentoit une autre grant mauvestié provee, et
                    dist que [ce que] son aversaire fist est d'assez plus griez et de greingnor peril
                    que cele autre.</p>
                    <p xml:id="d003l454" n="12" rend="12">Li desime leuc est quant li parleor ramentoit toute la beseingne par ordre, si come
                    il fu en la chose faissant, et qui fu aprés jusques a la fin, et croist le desdaing
                    et la cruauté de chascune chose par soi, tant come il puet, et la demostre as oians
                    autresi come se il l'eussent veü en sa presence.</p>
                    <p xml:id="d003l455" n="13" rend="13">Li onzeme leuc est quant li parleor dit de celui qui a ce fait: «Ne le devoit pas
                    faire, ainz devoit metre et cuer et cors por deffendre que ce ne fust pas fait».</p>
                    <p xml:id="d003l456" n="14" rend="14">Li dozemes est quant li parleor dit autresi come par corros que l'en a ce fait a lui
                    tout premier que onques ne fu fait a nullui.</p>
                    <p xml:id="d003l457" n="15" rend="15">Li trezeme leuc est quant li parleor  dit que outre ce mau que son aversaire li a
                    fait, il li dist mains de cruels mous et reproches et menaces.</p>
                    <p xml:id="d003l458" n="16" rend="16">Li quatorzeme leuc est quant li parleor prie les oianz qu'il tornent sor els le tort
                    fait que l'en li a fait, c'est a dire que se le mau est des enfans, qu'il le tornent
                    sur ses filz, et se il est de[s] femes, qu'il le tornent sor ses femes.</p>
                    <p xml:id="d003l459" n="17" rend="17">Li quinzeme leuc est quant li parleor dit que ce qui li est avenu siaut sembler grief
                    et cruels a son aversaire. En some, ce que li parleor dit par desdaing, il le doit
                    dire au plus griefment que il onques puet, si que il mueve les corraiges des oianz
                    contre son aversaire, car c'est une chose qui molt profite a sa cause, quant les oians
                    sont comeus par corros contre son aversaire.</p>
                    <lb/>
                </div2>
                <div2 xml:id="d003c070">
                    <head>
                        <title>3.69</title>
                        <abbr>69</abbr>
                    </head>
                    <p xml:id="d003l460" n="">Ci dit de pitiés.</p>
                    <lb/>
                    <p xml:id="d003l461" n="1" rend="1">Pitiés est un dit que a la fin aquiert la misericorde des oianz; et por ce li parleor
                    qui viaut finer  et clore son dit par pitiés, doit faire .§{ii}. choses: une, qu'il
                    adoucisse les coraiges des oianz, en tel maniere qu'il n'aient nul troblement contre
                    lui, et se il l'ont, qu'il tornent a debonaireté; l'autre si est qu'il face tant que
                    les oianz aient misericorde de lui, c'est a dire qu'il lor poisse de son damaige,
                    por ce que quant les oians sont a ce venus qu'il sont debonaire, et qu'il n'ont [nul]
                    troblement, et qui lor poisse de ton mal, certes il sont legierement esmeus a pitié.</p>
                    <p xml:id="d003l462" n="2" rend="2">Et a ce faire doit li parleor torner as co[mun]s lués, c'est a la force de fortune
                    et a la foibleté des homes, car la ou tu dis bien ces choses, il ne sera ja de si
                    dur cuer qu'il ne coret a misericorde, meismement quant il consirre que l'autrui mal
                    puet venir sor lui et sor ces choses.</p>
                    <p xml:id="d003l463" n="3" rend="3">Et sachiés que li leus qui apartien[en]t a aquerre pitiés  sont .§{xvi}. Dont li premier
                    est quant li parleor conte le bien qu'il soloit avoir  jadis, et moustre le mau que
                    il sou[f]re mantenant.</p>
                    <p xml:id="d003l464" n="4" rend="4">Li segonz leuc est quant li parleor mostre le mal qu'il a eü jadis, et çaus qu'il
                    aura ça avant.</p>
                    <p xml:id="d003l465" n="5" rend="5">Li tierz leuc est quant li parleor se plaint, et nomme toz ses maus, si come le pere
                    se plainsist de la mort son fis, et nomast le delit que il avoit de sa juenece, et
                    l'esperance qu'il avoit de lui, et la tres grant amor qu'il li portoit, et le solas,
                    et la norreture, et les autres choses semblables.</p>
                    <p xml:id="d003l466" n="6" rend="6">Le quart leuc est quant li parleor se plaint qu'il a soufert, ou que il li covient
                    soufrir laides choses, ou vils, ou de servaiges, les quels il ne deust souffrir par
                    la raison de son aage, ou de son lignaige, ou de fortune, ou de sa seingnorie, ou
                    por le bien qu'il a ja fait.</p>
                    <p xml:id="d003l467" n="7" rend="7">Li cinquesme leuc est quant li parleor devise par devant les iauz des oians [.i.]
                    por [.i.] les maus qui sont avenus, autresi come se il le veissent; car c'est une
                    maniere par quoi [li oianz sont]  comeus autresi [bien por la force dou fait comme]
                    por la force des dis.</p>
                    <p xml:id="d003l468" n="8" rend="8">Li [sesime] leuc est quant li parleor mostre que hors de sa esperance il est venus
                    en maleurté, et que la ou il atendoit que de cel home, ou de cele chose, li deust
                    avenir grandisme profit, il n'en a nient, ainces en est cheu en grant male aventure.</p>
                    <p xml:id="d003l469" n="9" rend="9">Li septieme leuc est quant li parleor torne ses maus vers les oianz, et lor prie que
                    quant il esgardent lui, qu'il se sovieingnent de ses filz, et de ses parans, et de
                    ses amis.</p>
                    <p xml:id="d003l470" n="10" rend="10">Li huitisme leuc est quant li parleor mostre que fait soit aucun desavenant, ou que
                    ce qui estoit avenant ne fu pas fait, selonc ce que dist Cornelle, la feme Pompei:
                    «Laisse», fist ele, «que je ne fu[i] a son deffinement, je ne le vi, je n'oÿ son derrenier
                    mot, ne ne reçu[i] son esperit». En ceste maniere se plaingnoit sa feme, et mostroit
                    que ce qui estoit avenant [ne fu pas fait, et maintenant] mostra coment fu fait le
                    desavenant, la ou ele dist: «Il mourut», fist ele, «ex mains de ses ennemis; il jut
                    vilainement en la terre de ses guerroiers; il n'ot onques sepulture, ne point de honorableté
                    a sa mort, et sa charoingne fu longuement trainee par les bestes sauvaiges».</p>
                    <p xml:id="d003l471" n="11" rend="11">Li noveme leuc est quant li parleor torne son dit sor aucune beste, ou sor une autre
                    chose sans sens et sanz parler, car c'est une maniere de parler qui molt entre es
                    cuers des oianz, selonc ce que fist la feme de Pompei: «Guardez», fist ele, «coment
                    son ostel plore, sa robe et ses hernois se plaingnent, son cheval et ses armes recontent
                    ses tors fais».</p>
                    <p xml:id="d003l472" n="12" rend="12">Li desieme leuc est quant li parleor se plaint de sa povreté et de sa maladie, et
                    de sa foibleté, et de sa solitude, selonc ce que fist la feme Pompei: «Ha laisse,
                    come je sui desormés povre et nue, sans nul povoir: je serai toute soule sans seingnor
                    et sanz nul consoil».</p>
                    <p xml:id="d003l473" n="13" rend="13">Li onzeme leuc est quant l'en parole de ses  enfanz, ou de son pere, et de son cors
                    enterre[r], selonc ce que dist Eneas quant il fu chaciez de Troie. «Je ne sai», fist
                    il, «coment il sera de ma vie ou de ma mort entre tant de perilz, mes je lais mon
                    fil en vos mains; je vos pri de lui et de mon pere, et que mon cors soit enterés honorablement
                    se je muer».</p>
                    <p xml:id="d003l474" n="14" rend="14">Li dozeme leuc est quant l'en se dessoivre de çaus que l'en aime tendrement, et mostre
                    quele dolor et quel damaige il avient a lui ou a cels de sa sevrance.</p>
                    <p xml:id="d003l475" n="15" rend="15">Li trezemes leuc est quant li parleor se plaint de tels genz qui li font mau et ennui,
                    qui li devroient faire bien et honor.</p>
                    <p xml:id="d003l476" n="16" rend="16">Li quatorzemes leuc est quant li parleor prie humblement les oianz autresi come en
                    plorant que aient pitié de lui et de ses maus.</p>
                    <p xml:id="d003l477" n="17" rend="17">Li quinzeme leuc est quant li parleor ne se diaut de son mau, mes il se plaint de
                    la mescheance son ami  ou de son parent, selonc ce que Catons disoit contre les conjurés
                    de Rome: «Il ne me chaut de moi», fist il, «mes il me poisse de la destruction de
                    nostre comun, de nos fis et de nos genz».</p>
                    <p xml:id="d003l478" n="18" rend="18">Li sezeme leuc est quant li parleor dit qu'il li poisse molt fierement dou mau des
                    autres, et neporquant il mostre qu'il ait grant cuer et franc de soffrir touz perilz.
                    Car il avient sovent as princes de la terre et as autres qui ont actorité de seingnorie
                    ou de vertus, que [s'il] dient hautes paroles, et mostrent franc corraige, les oianz
                    en sont commeus a misericorde plus tost et miaus que par [prieres] et per humilitez.
                    Et sachiez que c'est une maniere de parler a quoi se tornent toz conostables et les
                    seingnors des ost, quant il volent les siens conorter a la bataille.</p>
                    <p xml:id="d003l479" n="19" rend="19">Or avez oï touz  les leus por aquerre la misericorde as oianz; mes li parleor doit
                    molt garder que la ou il aperçoit que li corraiges sont commeus de pitiés, qu'il ne
                    demore plus en sa plainte, mes tot mantenant fine son dit devant ce que les oianz
                    issent de la pitié, car Ap[pollon]es dit: «Nulle riens ne seche si tost come larmes».</p>
                    <lb/>
                </div2>
                <div2 xml:id="d003c071">
                    <head>
                        <title>3.70</title>
                        <abbr>70</abbr>
                    </head>
                    <p xml:id="d003l480" n="">Ci dit de la diversité qui est entre parleor et dicteor de la conclusion.</p>
                    <lb/>
                    <p xml:id="d003l481" n="1" rend="1">Ces sont les .§{iii}. parties de la droite conclusion, qui apertient a bien parler,
                    se[lonc] les enseingnemenz de Tulle. Mes les diteors se descordent un petit, car en
                    la conclusion qui [est] en parlant conprent li parleor et sa demande et la some de
                    ses raisons, et fine son conte; mes en letres que l'en envoie as autres, quant li
                    diteor a escrites ses premieres branches, c'est la saluance [et le] prologue, le fait,
                    la demande, et qu'il a demandé ou  [prié] ce qu'il viaut, il escrit mantenant li bien
                    qui en puet avenir, si en fait sa requeste, ou le mau se l'en ne le fait, et posse
                    fin a sa letre, et c'est sa conclusion. Mes ci se taist li maistres a parler de la
                    conclusion por mostrer des autres [doctrines].</p>
                    <lb/>
                </div2>
                <div2 xml:id="d003c072">
                    <head>
                        <title>3.71</title>
                        <abbr>71</abbr>
                    </head>
                    <p xml:id="d003l482" n="">Ci dit coment li contes puet estre a moins de .§{vi}. branches.</p>
                    <lb/>
                    <p xml:id="d003l483" n="1" rend="1">Jusques ci a devisé li maistres les branches dou conte, et a mostré diligemment toz
                    les enseingnemenz qui a ce covien[nen]t, selonc l'auctorité de Tulle et des autres
                    maistres de rethorique. Et ja soit ce que il die [que] un conte de boche a .§{vi}.
                    brances, que une letre en a .§{v}., selonc ce que vos avez oï ça errieres, neporquant
                    la matire porroit bien estre de tel maniere que ele ne requieroit pas toutes les branches
                    et les parties devant dites, ainz seroit assez d'une branche sans plus,  ou de .§{ii}.,
                    ou de .§{iii}., ou de .§{iiii}. ou de .§{v}., selonc la nature dou fait. Et por miauz
                    conoistre, covient il savoi[r] que les unes branches sont si substanciels que l'en
                    ne puet riens dire se par eles non, si com est le fait et la demande, car sans une
                    de ces .§{ii}. ne puet estre nul conte de boche ne de escriture.</p>
                    <p xml:id="d003l484" n="2" rend="2">Mes les autres branches, c'est la saluance, et le prologue, et li devisement et confermement
                    et deffermement et conclusion, ne sont mie dou tout de la substance dou conte. Car
                    letres et messaiges il puet bien estre aucune fois sans saluance, ou por ce que se
                    uns autres ovrist les letres, que il ne seust les nons, ou por ce que li messaiges
                    est de tel maniere que li messaigiers nommera les uns et les autres plusors fois en
                    son conte; et lors n'a en cele letre ne en celui messaige que .§{iiii}. branches derreenes.</p>
                    <p xml:id="d003l485" n="3" rend="3">Mes quant  la matire est si honeste que ele par sa digneté plaist as oianz sans nulle
                    dorreure de prologue, [lors se puet on bien taire de prologue] et dire sa beseingne,
                    selonc ce que vos avez oï ça errieres au chapistre des prologues. Autresi bien puet
                    l'en laissier le devisement et le confermement [et le deffermement] et la conclusion,
                    et dire simplement le fait o sa demande. A ce povez vos entendre que aucune fois est
                    assez a dire le fait solement, en ceste maniere: «Sachez que nos sumes en France»;
                    et aucune fois soufist a dire la demande sans plus, en ceste maniere: «Je toi pri
                    que tu soies proudomes en ceste guerre»; aucune fois est asez a dire l'un et l'autre,
                    en ceste maniere: «Vos veez bien que nos sumes a la bataille venus (c'est le fait),
                    dont je vos pri que vos soiés prous et hardis contre nos henemis» (c'est la demande).</p>
                    <p xml:id="d003l486" n="4" rend="4">Et si com un conte puet estre de .§{ii}. branches  ou de l'une sans plus, tout autresi
                    puet estre que l'une des .§{ii}. ou andous [soient acompaignies a une u a .§{ii}.]
                    ou a plus des autres branches devant dites, selonc ce que le saige parleor voit que
                    il li covieingne a sa matire.</p>
                    <lb/>
                </div2>
                <div2 xml:id="d003c073">
                    <head>
                        <title>3.72</title>
                        <abbr>72</abbr>
                    </head>
                    <p xml:id="d003l487" n="">Des branches qui ont establi leu determiné.</p>
                    <lb/>
                    <p xml:id="d003l488" n="1" rend="1">Et si com il a ou conte une branche sanz quoi il ne puet estre, et une autre sanz
                    quoi il puet bien estre, tout autresi ont les unes si propre leuc et si certain siege
                    que aillors ne porroit pas estre, et les autres sont si muables que li parleor le
                    puet remuer de leuc en leuc si come il viaut. Car la saluance ne puet estre misse
                    se au comencement non, et la conclusion a la fin; mes toutes les autres parties puet
                    li parleor metre hors de son leuc [selonc] sa provoiance. Mes de ce se taist ores
                    li maistres et torne as autres choses.</p>
                    <lb/>
                </div2>
                <div2 xml:id="d003c074">
                    <head>
                        <title>3.73</title>
                        <abbr>73</abbr>
                    </head>
                    <p xml:id="d003l489" n="">Ci finist rethorique. Or comence des governemenz des citez.</p>
                    <lb/>
                    <p xml:id="d003l490" n="1" rend="1">[Es] premiers livres dedevant son devisees les natures et le comencement des choses
                    dou siecle, et les enseingnemenz de vices et de vertus, et la doctrine de bone parleure;
                    mes en ceste derreene partie viaut m[ai]stre Brunet Latin acomplir a son ami ce qu'il
                    li avoit promis entor le comencement dou premier livre, [la ou il dist que son livre]
                    defineroit en politique, c'est a dire le governement des citez, qui est la plus noble
                    et haute science, et le plus noble office qui soit en terre, selonc [ce que Aristotes
                    preuve en son livre.</p>
                    <p xml:id="d003l491" n="2" rend="2">Et ja soit] ce que politique compreingne generaument toz les ars qui beseingnent a
                    la comunité des homes, neporquant li maistres ne s'entremet se de ce non qui apartient
                    au cors dou seingnor et a son droit office. Car de lors que genz comencerent premierement
                    a croistre et a multeplier, et que le peché dou premier home se racina sor son lignage,
                    et que le siecle empira durement, si que li un covoitoient les choses son voisin,
                    les autres par lor orgoil sousmetoient les plus foibles au joug dou servaige, il covint
                    a fine force que cil qui voloient vivre de [lor] droit, et eschiver la force des maufaitors,
                    se tornassent ensemble en un leuc et en un ordre. De lors comencerent a fonder maisons,
                    a fermer villes et forteresces et clore les de murs et de fossez;</p>
                    <p xml:id="d003l492" n="3" rend="3">et de lors comencerent a establir ses costumes et sa loi et les drois qui estoient
                    comuns por trestoz les borjois de la ville. Por ce dit Tulles que citez est un essemblement
                    de genz  a habiter en un leuc et vivre a une loi. Si come les genz et les habitacions
                    son diverses, et li us et li drois sont divers par mi le monde, tot autresi ont il
                    diverses manieres de seingnories. Car des lors que Nembrot li jahanz sorprist premierement
                    le roiaume dou pais, et que covoitise sema les guerres et les mortels haines entre
                    les genz dou siecle, il covint as homes qu'il eussent seingnors de plusors manieres,
                    selonc ce que li uns furent esleus a droit, et li autre par lor pooir; et ensi avint
                    que li uns fu sires et rois dou pais, li autres fu chastelains et gardeor des chastiaus,
                    et li autres fu duc et conduisseres de l'ost, li autres fu cuens et compaingnon le
                    roi, li autre avoient des autres offices: dont chascuns avoit sa terre et ses homes
                    a governer.</p>
                    <p xml:id="d003l493" n="4" rend="4">Mes toz seingnors et toz officiaus, ou il sont perpetuels a tozjors  par lui et par
                    ses hoirs, si come sont roi et cuens et chastellains et li autre semblable; ou il
                    sont a toz les jors de sa vie, si come est mes sires li apostoilles ou l'empereor
                    de Rome et li autre esleus a sa vie; ou il sont par annees, si come sont li maires,
                    les prevos et la poesté et li eschevins des citez et des villes; ou il sont sor aucunes
                    especiaus choses, si come sont li legas et li deslegas et li [vigueres] et li officiaus
                    a cui li plus grant seingnor baillent a faire aucunes choses, ou sor quoi l'en se
                    met de ses questions. Mes de tot [ce] se taist li maistres en cest livre, que il ne
                    dit noiant de la seingnorie des autres, se de ceaus non qui governent les villes per
                    annees.</p>
                    <p xml:id="d003l494" n="5" rend="5">Et çaus sont en .§{ii}. manieres: unes qui sont en France et as autres païs, qui sont
                    souzmis a la seingnorie des rois et des autres princes perpatuels, qui vendent les
                    prevostés et les baillent a ceaus qui plus l'achatent, poi gardent ne sa bonté ne
                    le profit des borjois;</p>
                    <p xml:id="d003l495" n="6" rend="6">l'autre est en Ytalie, que li citien et les borjois et les comunitez des villes eslissent
                    lor poesté et son seingnor tel come il cuident qui soit plus profitable au comun prou
                    de la ville et de toz ses subjés. Et sor ceste maniere parole li maistres, car l'autre
                    n'apartient ne a lui ne a son ami. Et neporquant toz seingnors, quelque seingnorie
                    il aient, en porront aprendre mainz bons enseingnemenz.</p>
                    <lb/>
                </div2>
                <div2 xml:id="d003c075">
                    <head>
                        <title>3.74</title>
                        <abbr>74</abbr>
                    </head>
                    <p xml:id="d003l496" n="">Ci dit de seingnorie et de ses piliers.</p>
                    <lb/>
                    <p xml:id="d003l497" n="1" rend="1">Toutes seingnories et toutes dignetez nos sont baillies par le soverains Peres, qui
                    entre les sainz establissemenz des choses dou siecle vost que li governemenz des villes
                    fust fermés de .§{iii}. piliers, c'est de justise, de reverance et d'amor.</p>
                    <p xml:id="d003l498" n="2" rend="2">Justise doit estre au seingnor si establement fermee  dedenz son cuer, que il doint
                    a chascun son droit, ne que il ne soit ploiés ne a dextre ne a senestre; [car] Salemon
                    dit que justes rois n'avra ja mescheance.</p>
                    <p xml:id="d003l499" n="3" rend="3">Reverance doit estre en ses borjois et en ses subjés, car ceste est la sole chose
                    au monde qui pro[u]fit[e] les merites de foi, et qui sormonte toz sacrifices. Por
                    ce dit li Apostres: honoréz, fist il, [N]ostre Seingnor.</p>
                    <p xml:id="d003l500" n="4" rend="4">Amor doit estre en l'un et en l'autre, car li sires doit amer ses subjés de grant
                    cuer et de clere foi, et veillier de jor et de nuit au comun profit de la ville et
                    de touz homes; tout autresi doivent il amer les seingnors a droit cuer et a veraie
                    entencion de doner li consoil et aide a mantenir son office, car a ce qu'il n'est
                    que un sol entr'iaus, il ne porroit riens faire se par eaus non.</p>
                    <lb/>
                </div2>
                <div2 xml:id="d003c076">
                    <head>
                        <title>3.75</title>
                        <abbr>75</abbr>
                    </head>
                    <p xml:id="d003l501" n="">Ci dit quel home doit estre esleu au seingnor.</p>
                    <lb/>
                    <p xml:id="d003l502" n="1" rend="1">Et por ce que li sires est autresi [come] le chief d[es] citiens,  et que toz homes
                    desirrent avoir sane teste, por ce que quant le chief est deshaitiez toz les membres
                    en sont malades, por ce doivent il sor toutes choses estudier qu'il aient tel governeor
                    qui les conduie a bone fin selonc droit et selonc justise. Il ne le doivent pas eslire
                    par sort, ne par cheance de fortune, mes par grant porvoiance de saige consoil, en
                    quoi il doivent consirrer .§{xii}. choses.</p>
                    <p xml:id="d003l503" n="2" rend="2">La premiere est que Aristotes dit que par longue p[rue]ve de maintes choses devint
                    l'ome saiges, et longue p[rue]ve ne puet nus avoir se par longue vie non; donques
                    pert il que juenes hom ne puet estre saiges, ja soit ce qu'il puet avoir bon engin
                    de savoir. Et por ce dit Salemon que mal li est a la terre qui a juene roi. Et neporquant
                    l'en puet bien estre de grant aage et de petit senz, car autant  vaut a estre juenes
                    de sens come de aage. Por ce doivent li borjois eslire tel seingnor qui ne soit juenes
                    en l'un et en l'autre; miaus vaut que il soit viel en chascun. Nepornient [ne] devea
                    la loi que nul ne deust avoir digneté dedenz les .§{xxv}. anz, ja soit ce que les
                    decretales de saincte yglise les donent aprés .§{xx}. anz de aage.</p>
                    <p xml:id="d003l504" n="3" rend="3">La seconde est qu'il ne gardent a la puissance de lui ne de son lignaige, mes a la
                    noblesce de son cuer et a la honorableté de ses mours et de sa vie, et as vertuouses
                    euvres que il soloit faire en son ostel et en ses autres seingnories; car la maisons
                    doit estre honoree par bon seingnor, et non le seingnor par sa bone maison. Mes se
                    il est nobles de cuer et de lignee, certes il en vaut trop miaus en totes choses.</p>
                    <p xml:id="d003l505" n="4" rend="4">La tierce est que il aime justise. Car Tulles dit que sens sanz justise si n'est pas
                     sens, mes malice, ne nulle chose ne puet valoir sanz justise.</p>
                    <p xml:id="d003l506" n="5" rend="5">La quarte est que il ait bon engin et soutil entendement a conoistre toute la verité
                    des choses, et a entendre et a savoir legierement ce qui covient, et parçoivre la
                    raison des choses, car c'est laide chose a estre deceus par povreté de conoissance.</p>
                    <p xml:id="d003l507" n="6" rend="6">La quinte est que il soit fors et estables et de grant corraige, non pas de moe et
                    de vaine gloire, et que il ne croit pas legierement as paroles. Il fu jadis une cité
                    dont nus ne povoit estre sires se le miaudres non, et tant come cele costume dura,
                    il n'avint au comun de la ville mescheance, por ce que cil puet tant come il viaut,
                    qui ne cuide de soi plus qu'il en soit, et nus n'est tenus a proudome par sa digneté,
                    mes par ses huevres, car li saiges hom aime miaus a estre sires  que sembler le.</p>
                    <p xml:id="d003l508" n="7" rend="7">La sesime si est que il ne soit covoitos d'argent ne de ses autres volentez, car ces
                    sont .§{ii}. choses qui tost le geteront de sa chaere. Et il est molt deshonorable
                    chose que celui qui ne se laisse ploier par paor soit despeciez par deniers, et qui
                    ne se laisse veincre as granz travailz, qu'il soit veincus par ses volentez. Mes molt
                    doit home garder que il ne soit trop desirranz de dignetez avoir, car maintes foiz
                    vaut il miauz a laissier que a prendre les.</p>
                    <p xml:id="d003l509" n="8" rend="8">Li septiemes est que il soit tres bon parleor, car il affiert a seingnor que il parole
                    miauz que les autres, por ce que tot li mondes tient a plus saige celui qui plus saigement
                    dit, meesmement se il est juenes hom. Mes sor toutes choses covient il a guarder que
                    il ne parole trop, por ce que en trop dire ne faut peché, et si come une sole corde
                    descorde [tote] la citole, tout autresi par un mauvais  mot dechiet son honor et son
                    dit.</p>
                    <p xml:id="d003l510" n="9" rend="9">Li huitismes est que il ne soit desmesurés en despendre, ne gasteor de ses choses,
                    car tout home qui ce fait, li covient chaoir en ravine et larrecin. Et neporquant
                    il ne doit pas eschiver ce vice en tel maniere que il soit escars et avers, car c'est
                    la chose qui plus vilainement honist cors de seingnor.</p>
                    <p xml:id="d003l511" n="10" rend="10">Li novieme est que il ne soit trop corrouçable, et que il ne dure trop en sa ire et
                    en son mautalent, car ire qui habite en seingnorie est semblable a foudre qui ne laisse
                    la verité conoistre, ne droit jugement doner.</p>
                    <p xml:id="d003l512" n="11" rend="11">La diseme est que il soit riches et manans, car se il est garnis des autres vertus,
                    ce est semblant que il ne soit corrompus par deniers. Et neporquant je loe plus bon
                    povre que mauvais riche.</p>
                    <p xml:id="d003l513" n="12" rend="12">La onzeme est qu[e] il n'ait lors autre seingnorie,  que il n'est pas creable que
                    un home soit sofissables a dous choses de si grant pe[san]tor come governement de
                    genz est.</p>
                    <p xml:id="d003l514" n="13" rend="13">La dozeme est la some de toutes choses, c'est qu'il ait droite foi a Dieu et as homes,
                    car sanz foi et sans loiauté n'est ja droiture guardee.</p>
                    <p xml:id="d003l515" n="14" rend="14">Ces et les autres vertus doivent les bon citiens garder avant que il eslissent lor
                    seingnor, en tel maniere que il ait en lui tant de bones teches; [mais] li plusors
                    ne resgardent pas a ses mours, ne a ses vertus, ainces se tienent a la force de lui
                    ou de son lignaige, ou a sa volenté, ou a l'amor de la ville dont il est.</p>
                    <p xml:id="d003l516" n="15" rend="15">Mes il en sont deceus, car a ce que guerre et haine est si multepliee entre les ytaliens
                    au tens d'ore, et par[mi] le monde en maintes terres, qu'il a devision en trestoutes
                    les villes et enemisté entre les .§{ii}. parties de borjois, certes, quiconques aquiert
                    l'amor des uns, il li covient avoir la malevoillance des autres. D'autre part, se
                    li prevost ne est bien saige, il chiet en despit et en mautalent de ceaus meesmes
                    qui l'esleurent, en tel maniere que en ce que chascuns esperoit son bien, il trove
                    son damaige.</p>
                    <lb/>
                </div2>
                <div2 xml:id="d003c077">
                    <head>
                        <title>3.76</title>
                        <abbr>76</abbr>
                    </head>
                    <p xml:id="d003l517" n="">Ci dit en quel maniere li sires doit estre esleus.</p>
                    <lb/>
                    <p xml:id="d003l518" n="1" rend="1">Et quant les saiges genz de la vile, as quels apartient la election, sont en acorde
                    de aucun proudome, il doivent mantenant resgarder les us et la loi et les costumes
                    de la ville, et selonc ce doivent eslire sa poesté el nom de celi qui done toz honors
                    et toz biens. Et mantenant doit l'en escrire les letres et bien et saigement, et segnifier
                    au proudome coment il l'ont esleu et establi que il soit sires et prevost l'an aprés
                    de lor terre, et mandent briefment la some de tot son office, et esclarcir toutes
                    choses au comencement, si que nul error n'en puisse pas sordre. Et por ce doivent
                    il nommeement mander le jor que il doit estre corporelment dedenz la ville et faire
                    son soirement as constitucions des choses, et que il doit amener avec soi juges et
                    notaires et autres officiaus por faire ces choses et ces autres, et quanz jors il
                    li covendra demorer aprés la fin por rendre son aconte et la raison de ce que l'en
                    voudra demander contre lui, et quel loier doit avoir et coment, et quans chevax il
                    doit amener et coment, et que toz perilz de lui et de ses choses soient sor lui. Ces
                    covenances et autres qui apartien[en]t a la beseingne doit l'en mander as letres,
                    selonc les us et selonc la loi de la ville.</p>
                    <p xml:id="d003l519" n="2" rend="2">Mes une chose ne doit pas estre obliee, ainz le doit home clerement escrire, que il
                    reçoive la seingnorie ou la refusse dedenz .§{ii}. jors, ou dedenz .§{iii}. ou plus,
                    ou  moins, selonc la costume de la ville, et se il ne feist ce, que la election ne
                    vaille riens dou monde.</p>
                    <p xml:id="d003l520" n="3" rend="3">Et il avient sovent que li conseilleor establissent souvent de mander a monseingnor
                    l'apostoille ou a l'empereor que il lor mande un bon governeor cele annee; et quant
                    ce est, toutes fois doit l'en mander toutes covenances si clerement que il n'i ait
                    matire de nul corros. Et quant ces letres sont faites et saelees, il les doivent mander
                    au proudome par bons messaiges, qui bien entende a la beseingne, et qui aporte arrieres
                    la letre de sa response.</p>
                    <p xml:id="d003l521" n="4" rend="4">Il ne li doivent pas au comencement mander trop granz homes ne de grant afaire, car
                    il torneroit a grant honte a els et a lor ville se cil ne receust la prevosté; et
                    neporquant, se il [la] reçoit, il li porro[n]t bien envoier honorables messagiers
                    au  tens que il doit venir por faire li compaingnee, ja soit ce que c'est une chose
                    souspecenouse, car en cele voie devient il acointes au seingnor et a sa mesnee, plus
                    aucune fois que mestier ne fust, et il n'afiert pas au governeor que il soit privez
                    de ses borjois [por .§{ii}. raisons]: l'une por ce que sa digneté abaisse, l'autre
                    por la souspeçon que les genz ont de lui et de ses acointes.</p>
                    <lb/>
                </div2>
                <div2 xml:id="d003c078">
                    <head>
                        <title>3.77</title>
                        <abbr>77</abbr>
                    </head>
                    <p xml:id="d003l522" n="">Ci devise la forme de la letre.</p>
                    <lb/>
                    <p xml:id="d003l523" n="1" rend="1">Et por faire l'enseingnement plus cler et plus apert, voudra li maistres en ceste
                    partie escrire une petite forme de la letre a celui qui est esleu a governeor et a
                    seingnor, en ceste maniere:<lb/>A l'ome de grant vaillance et de grant renomee monseingnor
                    Charle, cuens d'Ango et de Provence, li governeor de Rome et toz li consoilz salus
                    et croissance de toz honors.  Ja soit ce que toutes humanes genz comunaument desirrent
                    la franchise que nature lor dona premierement, et volentiers eschivent le joug dou
                    servaige, toutes fois por ce que la s[ui]te de male covoitise et le loisir de males
                    huevres qui n'estoient pas chastiees tornoit a peril des homes et a destruction de
                    l'umane compaingnee, esgarda la justise de çaus et dreça sor le pueple governeor en
                    diverses manieres de seingnories, por enhaucier la seingnorie des bons et por confondre
                    la malice des mauvais. Et ensi convint il, autresi come par necessité, que nature
                    fust souz justise, et que franchise obeist a jugement. Et de ce avient, por les desirrers
                    qui sont ores plus corrompus, et por les perversitez qui croissent a nostre tens,
                    que nulle chose puet estre [plus] profitable  a chascun pueple et a toutes communes
                    que avoir droit seingnor et saige governeor.</p>
                    <p xml:id="d003l524" n="2" rend="2">Et come pensissiens ensemble d'un home qui nos condue l'an aprés qui vient, et qui
                    garde le comun, et mantieinge les estranges et les privez, et sauve les choses et
                    les cors de touz, en tel maniere que drois n'apetisse pas en nostre ville, il nos
                    avint ausi come par devin demostrement que entre toz les autres que l'en tient ores
                    a saiges et vaillans a si haute chose come a signorie de genz, vos fustes triés et
                    receu por le meillor. Et por ce, sire, nos par le comun assentement de la ville avons
                    establi que vos soiez senator et governeor de Rome, de ceste prochane feste de la
                    Toz Sainz jusques a un an.</p>
                    <p xml:id="d003l525" n="3" rend="3">Et nos ne doutons, et tot le mondes le crie, que vos savez et volez metre jugement
                    en pois, justise a la  mesure, et feri[r] l'espee dou droit a la vengence des maufaitors.
                    Et por ce, sire, que toz se tienent apaiés, granz et petiz, si vos prions et requerons
                    de toute foi et de toz nos desirriers que vos prenez et recevez la seingnorie que
                    nos vos offrons plus volentiers que nul riens plus, a salaire de .§{x}. lib' de tornés,
                    et as covenances que vos verrés a [la] chartre des tabellions, qui est enclose dedenz
                    ces letres, et as chapistres des constitucions de Rome.</p>
                    <p xml:id="d003l526" n="4" rend="4">Et sachiez que vos devez amener avec vos .§{x}. juges et .§{xii}. notaires bons et
                    loables, et venir et demorer et raler, [vos] et toute vostre mesnee, sor vos despens
                    et sor vostre peril de cors et de choses, et estre venus dedenz Rome dedenz le jorn
                    Nostre Dame en septembre. Lors mantenant que vos entrerez, sanz aler a l'ostel, vos
                    ferez le soirement de vostre office sor les  livres des constitucions clos et saelés,
                    ainces qu'il soient overs, et le ferez ausi faire as vos, chascuns [selonc] son office,
                    dedenz le Capitole de Rome. Mes une chose sachez: que dedenz le tiers jor que l'en
                    vos baillera les letres, vos devez prendre ou refuser la seingnorie; et se vos ce
                    ne fassiez, ce soit tout por nient, et [l]a election soit frivole.</p>
                    <lb/>
                </div2>
                <div2 xml:id="d003c079">
                    <head>
                        <title>3.78</title>
                        <abbr>78</abbr>
                    </head>
                    <p xml:id="d003l527" n="">Des choses que li sires doit faire quant il aura receu les letres.</p>
                    <lb/>
                    <p xml:id="d003l528" n="1" rend="1">En ceste maniere, ou en autre que li saige diteor voudra, seront les letres envoies
                    au seingnor, o toute la chartre des covenances; et li messagiers qui l[es] porte li
                    baillera cortoissement et priveement, sans cri et sanz noisse. Et li sires le doit
                    prenre en maniere de saige, et aler coiement en aucun leuc privé, et brisier le seel,
                    et veo[i]r les letres et savoir ce qui est dedenz, et penser en son cuer diligenment
                    ce que faire li covient, et enquerre le consoil de ses bons amis, et veoir se il est
                    soufissable a tel chose.</p>
                    <p xml:id="d003l529" n="2" rend="2">Tulles dit: ne desire pas que tu soies juges sor les genz, se tu n'es itel que ta
                    vertus puisse baissier les iniquitez. Et neporquant il ne se doit pas des[espe]rer,
                    meesmement par covoitise, ainz doit toutes choses contrepeser a la balance de son
                    cuer, et au consoil de ses amis, et l'onor et [le h]onte, et le bien et le mau; que
                    miaus vaut metre consoil devant que repentir a la fin.</p>
                    <p xml:id="d003l530" n="3" rend="3">Et se ce est chose que il refuse, certes il doit honorer le messagier selonc la maniere
                    de lui, et renvoier le respons par biauz diz et par cortoises paroles.</p>
                    <p xml:id="d003l531" n="4" rend="4">Et tout avant fera li diteors la saluance de biaus mos, et puis la letre, en ceste
                    maniere.<lb/> <lb/>De ce meesmes.<lb/>Por ce que la digneté des poestés et l'office
                    des prevostés sormonte toz honors  dou siecle, ne puet la citez ne le pueple faire
                    greingnor reverance a home, ne metre le plus en haut que eslire entre les autres,
                    et sousmetre soi de bon coraige a sa seingnorie: ce est le signe de la tres grant
                    amor et de la seure fiance, ce est la gloire que enhauce le nom de lui et de sa nacion
                    a tozjors. Itel grace et honor conoissons nos que vos nos avez fait, et de tant plus
                    haute et plus large, come la seingnorie de vos et de vostre ville e[s]t la plus honorable
                    dou monde. Et ja soit ce que nos ne s[oi]ons pas soufissanz a rendre les avenables
                    graces, toute foiz vos [en] mercions nos de tot nostre cuer et de tot nostre desirrier,
                    si come celui qui est tozjors mes obligés a vos et a vostres comunes. Mes por ce que
                    nos sumes mantenant enpeechié de maintes choses qui requirent nostre presence, nos
                    vos prions et requerrons en nom de grace  que vos nos pardonez, biaus seingnors, ce
                    que nos [ne] recevons pas vostre governement, car la beseingne qui nos detient est
                    si grant que demorer nos covient.</p>
                    <lb/>
                </div2>
                <div2 xml:id="d003c080">
                    <head>
                        <title>3.79</title>
                        <abbr>79</abbr>
                    </head>
                    <p xml:id="d003l532" n="">Des choses que li sires doit faire quant il reçoive la seingnorie.</p>
                    <lb/>
                    <p xml:id="d003l533" n="1" rend="1">Mes se son consoil li loe qu'il reçoive la seingnorie que l'en li mande, consirre
                    mout come il prent haute chose, et que il sousmet ses espalles a si grant charge;
                    et por ce se doit il porveoir de grant apareilleure. C'est le propre guerredon de
                    seingnorie a conoistre que il doit avoir la cure de la cité, et mantenir ses honors
                    et ses dignetez, guarder la loi et faire droit, et que toutes ces choses sont baillies
                    a sa foy.</p>
                    <p xml:id="d003l534" n="2" rend="2">Et tout mantenant doit il honorer le messaige si com il affiert a l'un et a l'autre,
                    et esclarcir avec lui toutes covenances, se il en a le pooir, en tel maniere  qu'il
                    en ait bones chartres por oster toutes manieres de debat.</p>
                    <p xml:id="d003l535" n="3" rend="3">Et quant ce iert fait, il li baillera unes letres, la saluance devant, et puis en
                    ceste maniere.<lb/> <lb/>De ce meesmes.<lb/>Voirs est que [nature] fist touz homes
                    ygals; mes il est avenu, non mie par vice de nature, mes par la malice des huevres,
                    que por refraindre les iniquitez l'ome ait la seingnorie des homes, non pas de lor
                    nature, mes de lor vice. Et sains faille cil solement est dignes de si tres honorable
                    chose, qui set desavanci[e]r les autres par ses merites et par ses vertus; a celui
                    solement doit estre bailliés li governemenz, qui par sa bonté vaut au leuc et a l'onor,
                    et qui n'a pas les espailles foibles [a si] chargable faissiau. Car ja soit seingnorie
                    de grant honor, neporquant ele a en soi grieveté de perilz et de charge.</p>
                    <p xml:id="d003l536" n="4" rend="4">Mes por ce que la sole soffissableté Jesu Crist fait home soffissant a ces offices,
                    nos, par la soule fiance de lui, non mie par bonté qui soit en nos, el nom dou soverain
                    Pere, par le comun consoil de touz nos amis, prenons et recevons l'ennor et l'office
                    de vostre governement, selonc le devissement de vos letres, meesmement sor icele fiance
                    que nos cuidons veraiement que le sens et le savoir des chevaliers et dou pueple,
                    et la foi et la loiauté de toz les citiens nos aidera a porter partie de nos charges
                    et allegier nos charges par bone obeissance.</p>
                    <p xml:id="d003l537" n="5" rend="5">Et quant il a renvoié les letres arriers, et les messagiers, lors mantenant comence
                    ses apareillemenz, lors se porchace d'avoir chevals et hernois bons et [heno]rables;
                    mes sur toutes choses soit son estude en avoir son juge et son asse[sse]ur discret
                    et sage et  esprové, qui crieme Dieu, et qui soit biau parleor, non pas yvroigne,
                    chastes de son cors contre femes, ne orgoillous, ne corrouchable, ne paourous, ne
                    de .§{ii}. [languages], et qui ne desire pris de grant fierté ne de grant pitié, mes
                    soit fort et droit, justes et de bone foi et religious a Dieu et a sainte Yglise,</p>
                    <p xml:id="d003l538" n="6" rend="6">car en la loi est li juges apellés sacrés au comencement dou Digest, la ou ele dist:
                    l'en vos apelle dignement provoires; et ou code des jugemenz et des soiremenz, et
                    en mainz autres leus, dit la loi que li juges est consacrés de la presence de Dieu,
                    et que il est en terre autresi come un Dieu.</p>
                    <p xml:id="d003l539" n="7" rend="7">Mes se il ne le trueve si complis de totes choses, por ce que toz blans oisiaus ne
                    sont pas cignes, soit au moins loiaus et parmanables, qui ne puisse estre corompus,
                    et soit de bone foi, mes non simplex, ou soit non envolopés de maus vices. Guarde
                    donc li  sires que il ne laisse bons juges por argent, la ou il les trovera, car il
                    est escrit: mal est a celui qui vait sol, car se il chiet il ne a qui le relieve.
                    Por quoi je di que se li sires vait a la seingnorie por hennor conquerre miaus que
                    por covoitise de deniers, certes il doit guarder par cui li drois sera governez. Car
                    si come la nef est governee par les timons, tout autresi est la citez menee par le
                    savoir dou juge.</p>
                    <p xml:id="d003l540" n="8" rend="8">Autresi doit il avoir ses notaires tres bons et saiges de loi, et qui sachent bien
                    parler, bien lire et bien escrire chartres et letres, et qui soi[en]t bon dicteor
                    et chaste de [lor] cors, car maintes foiz la bonté dou tabellion amende et acomplist
                    la faute dou juge, et porte grant charge de tot l'office. Autresi doit il amener en
                    sa compaingnie chevaliers saiges et bien apris, qui aime[nt] l'ennor son maistre,
                    et seneschal, et vallés, et serjanz,  et toute la mesnee saige et amesuree, sanz orgoil
                    et sanz folie, et qui volentiers obeissent a lui et a ceaus de l'ostel.</p>
                    <p xml:id="d003l541" n="9" rend="9">Aprés ce, suelt home faire novelles robes por lui et por son compaingnon, et vestir
                    la mesnee d'une taille, et renoveller ses armeures, ses bannieres et ses autres choses
                    qui covienent a la beseingne. Et puis, quant li tens aproche, il doit envoier son
                    seneschal a la ville por guarnir l'ostel des choses beseingnables, car li saiges dit
                    que miauz vaut a p[orve]oir devant que querre consoil aprés la fin.</p>
                    <lb/>
                </div2>
                <div2 xml:id="d003c081">
                    <head>
                        <title>3.80</title>
                        <abbr>80</abbr>
                    </head>
                    <p xml:id="d003l542" n="">Ci devise [ce] que li sires doit faire quant il est au chemin por venir a la cité.</p>
                    <lb/>
                    <p xml:id="d003l543" n="1" rend="1">Por ce suelt il avenir aucune fois que, li tens que li sires doit aler sa voie, li
                    comun de la ville li envoie des honorables citiens de la cité jusques a son ostel,
                    por faire li compaingnee au chemin, ou por prier le comun de sa ville que il le  laissent
                    aler a son office, ou por autres achoisons. Mes, coment que il soit, il les doit honorer
                    et festoier merveillousement, et envoier granz presenz, et aler les veoir a lor ostel;
                    mes bien s'en guart qu'il ne parole a nul d'iaus priveement, car de tel parlement
                    naist sovent male souspeçon. Et por ce est ores demorés [cest] usaiges, que poi de
                    citez envoient tels ambesseors a l'encontre.</p>
                    <p xml:id="d003l544" n="2" rend="2">Et quant li sires a apareillié son oirre, si se met a la voie en nom deu verai cors
                    de Dieu, et s'en aille tout droit a son office en querrant tozjors et espiant des
                    us et des condicions de la ville et de la nature des genz, si que il le sache tout
                    ainces que il entre. Et quant il aproche de la ville a une jornee, il doit envoier
                    au devant son seneschal ou tot le cuec, qui atirent le mangier et l'ostel. Autresi
                    doit il envoier a la ville les letres de sa venue. Et le matin qu'il doit entrer en
                    la ville, doit il sanz faille oïr la messe et le servise Nostre Seingnor.</p>
                    <p xml:id="d003l545" n="3" rend="3">D'autre part ses devantiers, c'est a dire cil qui tient lor[s] la seingnorie de la
                    ville, mantenant qu'il reçoit les letres de la venue au noviau seingnor, face crier
                    as borjois de la ville qui voissent a l'encontre, et il meesmes doit aler avec monseingnor
                    l'evesque, se il i est, ou se il viaut aler.</p>
                    <p xml:id="d003l546" n="4" rend="4">Et certes li noviaus sires [doit chevaucher entre eulx .§{ii}. la ou ilz s'entretreuvent]
                    por oster toute souspeçon, et saluer les genz debonairement. En ceste maniere s'en
                    doit aler tot droit a la maistre yglise, et entrer devant l'autier a genoillons, et
                    prier Dieu humblement de tout son cuer et de tote sa foi, et metre de ses deniers
                    sur l'autier honorablement, et puis monter arriers por aler la ou il doit.</p>
                    <lb/>
                </div2>
                <div2 xml:id="d003c082">
                    <head>
                        <title>3.81</title>
                        <abbr>81</abbr>
                    </head>
                    <p xml:id="d003l547" n="">Coment li sires doit parler le jor de sa venue.</p>
                    <lb/>
                    <p xml:id="d003l548" n="1" rend="1">A cest point a plusors diversitez. Car il i a villes qui ont acostumé que li sires
                    si s'en vait a son ostel, et l'en li baille les livres de l'establissemenz de la ville
                    ainces que il face son soirement; et en ce a il grant avantage, car il se puet miaus
                    porveoir contre les chapistres qui sont contre lui.</p>
                    <p xml:id="d003l549" n="2" rend="2">Autres i a qui ont en usaige que mantenant que li sires est dedenz la ville, et qu'il
                    a esté devant l'autier, l'en le moine au consoil de la ville, ou devant a la comune
                    des genz, la ou il sont assemblé, et enqui le fait l'en jurer, lui et les siens, ainces
                     que li livres dou chapistre soit overs, ne que il soit livrés a lui ou a son juge.</p>
                    <p xml:id="d003l550" n="3" rend="3">Mes li sires qui est saiges, ainces que il i mete la main sur les sainz, il requier
                    la comune que il l[i] donent arbitre sor le malefice, non mie par son prou, mes por
                    le bien de la ville,  et por le mau des maufaitors. Se l'en li baille, ce est bon;
                    ou se ce non, il prie que se il i eust aucuns malicious chapistre contre lui, ou contre
                    l'onor de le comun, ou de saincte Yglise, il puisse estre amendez par le conseil de
                    la ville. Et se ce il font, c'est bon se il le fait escrire en chartre de tabellion;
                    et se ce non, il fera soirement selonc ce que l'en le devisse de par le comun.</p>
                    <p xml:id="d003l551" n="4" rend="4">La forme dou soirement est itel: Vos, mes sire, jurez sor sainz de governer les choses
                    et les beseingnes de ceste ville qui aparti[enn]ent a vostre office, et guier et conduire
                    et mantenir et sauver la cité et toute la contree, et son destroit, et toz homes,
                    et femes, granz et petiz, chevaliers et borjois, et lor drois mantenir et sauver et
                    deffendre et garder, et faire ce que le comun et les constitucions comandent, et faire
                    qu'il soient fais et guardé par toutes  genz, meesmement as orfenins, et as veves
                    dames, et as autres genz petites, et a trestoz homes qui seront au plait devant vos
                    et devant les vos juges;</p>
                    <p xml:id="d003l552" n="5" rend="5">et de garder et mantenir et deffendre yglises, temples, hospital, et toutes maisons
                    de religion, les chemins, les pellerins et les mercheanz, et faire quant qu'il a escrit
                    en cest livre des establissemenz de ceste ville, a quoi vos jurez a bone fin et a
                    loial conscience, remuee soient amor, haine, prou, et loier et toute malice selonc
                    vostre veraie entencion, des le prochain jor de la Touz Sainz jusques a un an, et
                    touz les jors de ceste Touz Sainz.</p>
                    <p xml:id="d003l553" n="6" rend="6">En ceste maniere fera li sires son soirement, sauve ce que se il i a nulle[s] chose[s]
                    qui doivent estre ostees dou soirement, que il les oste devant que il fiere la main
                    sor les sainz. Et quant il a juré, lors  mantenant doivent jurer ses juges, et li
                    chevalier et li notaires, chascun endroit de lui, de fere bien et loiaument son office,
                    et doner a lor seingnor bon consoil, et de tenir creance ce qui doit estre privez.</p>
                    <lb/>
                </div2>
                <div2 xml:id="d003c083">
                    <head>
                        <title>3.82</title>
                        <abbr>82</abbr>
                    </head>
                    <p xml:id="d003l554" n="">Ci dit que li sires doit faire quant il est a la ville venus.</p>
                    <lb/>
                    <p xml:id="d003l555" n="1" rend="1">A ce point a plusors diversitez. Car il i a villes qui ont acostumé que tot mantenant
                    que li sires a fait son soirement, il parole devant les genz [de] la ville; et autres
                    en y a ou il ne parole mie, ainz s'en vait bellement a son ostel, meesmement se la
                    ville est en bone pais.</p>
                    <p xml:id="d003l556" n="2" rend="2">Encores i a il autres diversitez, car ou la ville a guerre dehors encontre son voisin,
                    ou il a guerre dedenz entre les borjois, ou ele est en pais dedenz et dehors. Por
                    quoi je di que li sires se doit tenir as usaiges dou païs. Car se li us de la ville
                    requiert que il  die, il porra dire la parole bien et cortoisement, sanz riens comander,
                    car tant come ses devantiers est en seingnorie, il ne li loist pas metre la fauceille
                    en autrui moisson; mes il puet bien en prier et en amonester les genz, sans comander
                    ou deveer nulle riens.</p>
                    <p xml:id="d003l557" n="3" rend="3">Et se la terre est en pais, il puet parler en ceste maniere.<lb/>Au comencement de
                    mos diz, crie je le nom Jesu Crist le tout puissant [roi], qui done touz biens et
                    toutes poestés, et la gloriouse Virge Marie, et a moseingnor Saint [Johan, qui] est
                    patron et guierre [de] ceste ville, qui par sa sainte pité me donent grace et povoir
                    que hui en cest jor, et tant come je serai en vostre servise, die et face tot ce que
                    soit honor et gloire de sa maiesté, et reverance et honorableté monseingnor l'apostoille
                    et l'empereor de sainte Yglise, et de l'empire de Rome, et qui soit honor  et pris
                    mon seingnor A., qui a esté vostre seingnor et est encores, et qui soit acroissance
                    et amendement et [a] bieneurés estat de vos et de ceste ville et de touz [v]os amis.</p>
                    <p xml:id="d003l558" n="4" rend="4">Se je voloie [fermer] la matire de mon parlement sor la loange de si tres noble cité
                    come est ceste ville, et nommer le sens et le pooir et l'onor et les autres euvres
                    de [v]os ancestres, certes je ne porroie a chief venir, tant i a a conter et de haute
                    chevalerie et dou franc pueple de ceste ville; et por ce me tai je a tant. De mon
                    seingnor A. meismes, de ses bones euvres que il a faites en ceste annee en vostre
                    seingnorie ou governement dou comun et de toutes genz n'en dirai je noiant, car resplendissent
                    par mi le monde come la clarté dou soloil.</p>
                    <p xml:id="d003l559" n="5" rend="5">Il est voirs que vos m'avez esleu et fait poesté de vos et seingnor, et ja soit ce
                    que je ne soie pas dignes, ne por mes merites ne por ma bonté, neporquant  a la fiance
                    Jhesu Crist et des [preudomes] de ceste ville je re[sui] l'onor que vos me feistes,
                    sor itel cuer et itel[e] entencion que je mete por vos et cuer et cors, sanz eschiver
                    travaill dou cors et damaige de avoir.</p>
                    <p xml:id="d003l560" n="6" rend="6">Et puis que vos m'avez fait le plus grant honor que genz peussent faire en cest siecle
                    vivant, c'est a faire de moi seingnor et conduissor de vos par vos bon gré, je espoir
                    et croi veraiement que vos serez estable[s] et obeissanz a mon honor et a mon comandement,
                    meesmement por le profit et por le governement de vos et de vostre ville. Et tant
                    sachez que touz ceaus qui ensi le [f]eront je les aimerai et lor ferai grant honor,
                    mes les autres qui mesferont contre mon honor, ou qui feront tort ou desraison a nullui
                    qui que il soit, granz ou petiz, je les dampnerai et tormenterai de cors et d'avoir,
                    en tel maniere que la peine  de l'u[n] sera paor de plusors.</p>
                    <p xml:id="d003l561" n="7" rend="7">Ja ne sui je venus por covoitise de gaaingnier argent, mes por conquere los et pris
                    et honor a moi et a toz les miens, et por ce m'en irai je par mi le droit et par mi
                    le cors de justise, en tel maniere que je ne baisse ne a destre ne a senestre, car
                    tant conois je bien, et chascuns le doit savoir, que la citez qui est governee selonc
                    droit et selonc verité, si que chascuns ait ce que il doit avoir, et que les maufaitors
                    soient li uns chaciez de hors, li autres livrés a peine, ele croist et molteplie de
                    genz et d'avoir, et dure touzjors en bone pais a l'onor de lui et de ses amis. Por
                    quoi je me torne a celui [de] que je ai comencié, c'est Dieu le tout puissant, que
                    il do[i]nt a vos, et a moi, et a toz les citiens et les justisables de ceste ville
                    qui ci sont et aillo[r]s, grace et pooir de faire et de dire ce qui soit honor et
                    essaucement de vos, et dou comun, et de la ville, et de  touz ceaus qui vos aiment
                    de bon cuer.</p>
                    <p xml:id="d003l562" n="8" rend="8">En ceste maniere puet la novelle poesté dire la parole de sa venue. Mes li saige parleor
                    doit molt garder les us et l'estat [et] la condicion de la ville, si que il puisse
                    muer [c]es paroles et trover autres selonc le leuc et selonc le tens.</p>
                    <p xml:id="d003l563" n="9" rend="9">Mes se la cité a guerre dedenz, por la discorde qui est entr'aus, lors covient il
                    que li sires parole de ceste matire, et si puet bien ensivre ce qui est devant; et
                    la ou il voit que miauz soit, en son dit puet il ramentevoir coment Nostre Sires comanda
                    que pais et bone volenté fust entre les genz, et coment il seroit liés s'il les [eust]
                    trove[z] en bone pais et en bone amor, car il afiert molt a seingnor que ses subjés
                    soient en acorde, et se il ne sont, que il les i torne, et coment concorde essauce
                    les villes et fait enrechir les borjois, et guere  les destruit; et ramentevoir Rome,
                    et des autres bones villes que por la guerre dedenz sont deceues et [a] mal alees,
                    et coment guerre citiene amoine mainz maus, si come est rober temples et chemins,
                    ardoir maisons, murtre, avoltire, larrecin, traison et perdicion de Dieu et dou siecle.</p>
                    <p xml:id="d003l564" n="10" rend="10">Tes et autres paroles dira li sires a sa venue, priant et amonestant les genz de bien
                    faire et d'avoir pais et laissier haine; et die coment il aura le conseil des proudes
                    homes, et establira la beseingne bien et honorablement.</p>
                    <p xml:id="d003l565" n="11" rend="11">Et quant la citez a guerre dehors contre aucune autre cité, certes li sires a sa venue
                    puet bien ensivre la matire qui est devisee ci devant;</p>
                    <p xml:id="d003l566" n="12" rend="12">et la ou il voit que miaus estoit, si puet joindre tels autres paroles: et il est
                    voir, et tout li mondes le set, que por le mau et por le forfait  qui ne povoient
                    ne devoient estre plus sofers, guerre est venue entre vos et vos henemis, et a grant
                    tort et a grant desloiauté d'iaus et de lor partie.</p>
                    <p xml:id="d003l567" n="13" rend="13">Et ja soit ceste une beseingne qui requiert maintes choses, neporquant je [ne] parlerai
                    ores se poi non, car il covient que il soit plus dou fait que dou dit; mes se il a
                    en cest siecle vivant [chose] ou l'en puisse ouvrer sa force et son pooir, et aquerre
                    haute renomee de sa vertu, je di que en ce la guerre sormonte toutes beseingnes, car
                    elle fait home prou as armes, franc de coraige, vigorous et plein de vertus, fors
                    a travails, veillables a aguais, soutil et engignox en toutes choses.</p>
                    <p xml:id="d003l568" n="14" rend="14">[Estude donc chascuns en soi meismes en ces choses devant dites. Soiés trestouz garniz
                    de beles armes et de bons chevaus,] car tels choses donent as homes talent de combatre
                    et desirre[r] de victoire, et si font as henemis paor de perdre et talent de foir.
                    Soiés d'un cuer et d'une volenté; soiés fiers et  permanables [a l'asemblee], alés
                    estroit a la bataille, [et ne vos en desevrés sans congié. Souvieigne vos de vos ancestres
                    et de lor victorioses bataille], et je me fie tant a la vaillance et en la bonté de
                    vos et de vostre gent, et au droit que vos avez contre vos henemis, que vos aurez
                    la victoire et l'onor que vos desirrez.</p>
                    <p xml:id="d003l569" n="15" rend="15">Tes et autres paroles que li saige parleor savra trover a la matire doit il dire [e]ntre
                    ses citiens, en tel maniere que il voit qui lor soit plus agreable, et posser fin
                    a son dit.</p>
                    <p xml:id="d003l570" n="16" rend="16">Et quant il est assis, son devantier, se il est, doit lever mantenant, et faire son
                    prologue bien et saigement, et respondre a ce que li autres [a] dit, et loer lui et
                    son sens, et ses huevres et de sa lignee, et faire li graces dou bien et de l'onor
                    qu'il li a fait en son dit; et a la fin de son parlement doit comander a toz que il
                    obeissent au novel seingnor, et que il metent en huevre son enseingnement. Et quant
                    il a ce dit, si done  congié a ses genz, et chascuns s'en aille en sa maison.</p>
                    <p xml:id="d003l571" n="17" rend="17">Or suelt il avenir que avec le noviau seingnor vienent gentiles genz de sa ville de
                    par le comun de la cité, qui parolent en tel leuc meesmes, et portent salus, et devisent
                    l'amor qui est entre l'un comun et l'autre, et loent la cité, et les citiens, et la
                    vielle poesté et sa bone seingnorie; autresi loent il le novel seingnor et sa lignee
                    et lor bones euvres, et mostrent coment tot le comun de lor ville le tient a grant
                    honor et a amor ce [que il] l'ont esleu lor governeor; et dient que li seingnor et
                    le comun de lor cité li ont comandé, sor le peril de son cors et de quant que il [a]
                    ou monde, que il face et die ce que torne a honor et au profit de la ville que il
                    doit governer, et por ce prient les genz de la cité qu'il li obeissent et li donent
                    aide et conseil, en tel maniere que il puisse honorablement finer  son office.</p>
                    <p xml:id="d003l572" n="18" rend="18">Et quant il ont ce dit, li viel governeor doit faire avenable respons en cest parlement
                    meesmes, que il respont au noviau seingnor ensi come li contes a devisé ci devant,
                    ou en autre maniere, se la condicion l'aporte.</p>
                    <lb/>
                </div2>
                <div2 xml:id="d003c084">
                    <head>
                        <title>3.83</title>
                        <abbr>83</abbr>
                    </head>
                    <p xml:id="d003l573" n="">Ci devise ce que li sires doit faire quant il a [fait] son soirement.</p>
                    <lb/>
                    <p xml:id="d003l574" n="1" rend="1">Aprés le soirement et le parlement des uns et des autres, s'en doit li sires aler
                    a l'ostel, et ovrir les livres des establissemenz et des chapistres de la ville, en
                    quoi ses juges et ses notaires doivent lire et estudier de nuit et de jor, et devant
                    et derriers, et noter ce qu'il covient a faire, ce devant [devant] et [ce derriere]
                    derriere. Car c'est la tres grant bonté des juges et des notaires, que il lise et
                    relise sovent, en tel maniere que il teingne tout en son cuer, et que il sache les
                    leus et les poins qui touchent a sa beseingne. Nes au seingnor meesmes affier il que
                    il sache  bien meesmement les poins qui plus le lient, et que il s'en sovieingne touzjors.</p>
                    <p xml:id="d003l575" n="2" rend="2">Et quant il ont diligemment resguardé, lors mantenant doit il noter la forme dou soirement
                    qui doit estre jurés par tou[z] ses justisables, et mander toz ciaus qui sont devant
                    en chascune paroche, qui jurent devant et puis facent jurer toz çaus armes portans,
                    et metent en escrit les noms et les baillent au notaire.</p>
                    <p xml:id="d003l576" n="3" rend="3">Aprés ce doit il eslire son consoil selonc la loi de la ville; mes il doit porchacier
                    que li conseilleor soient bons et saiges [et de bon aage], car de bones genz vient
                    bon consoilz; et puis les autres officiaus et serjanz de la cort bons et loiaus, qui
                    li aident a porter les fais de son office.</p>
                    <p xml:id="d003l577" n="4" rend="4">Endementiers que li sires est a l'ostel, et que il fait ces et autres [apareillemenz],
                    ainces que il monte sor la maison dou comune, [ne] que il soit en sa propre seingnorie,
                    il se doit sovent  et menu consoillier as proudes homes de la ville des choses qui
                    covien[nen]t a l'onor de lui et de la ville.</p>
                    <p xml:id="d003l578" n="5" rend="5">Et se la ville a nulle discorde dedenz ou dehors, il se doit molt travaillier por
                    avoir la pais, se ce ne fust de tel maniere que ses citiens ne veulent pas que il
                    se melle; car li sires se doit molt guarder que il ne dechee en la haine ou en la
                    souspeçon [de sa] gen[t].</p>
                    <lb/>
                </div2>
                <div2 xml:id="d003c085">
                    <head>
                        <title>3.84</title>
                        <abbr>84</abbr>
                    </head>
                    <p xml:id="d003l579" n="">Coment li sires doit faire quant il entre en sa seingnorie.</p>
                    <lb/>
                    <p xml:id="d003l580" n="1" rend="1">Et quant li jor est venus que il doit comencier son office, il doit le matin tot avant
                    aler au moustier, et oïr le servise, et aorer a Dieu et a ses sainz; et puis mantenant
                    s'en aille a la maison dou comun, et tieingne la chaere de [sa gloire]. Et por ce
                    que il est venu a usaige que l'en laisse au governeor la porveance de establir les
                    peines, meesmement sor les petites co[l]pes, doit li sires par le consoil des saiges
                    establir ses b[a]ns et ses ordenemenz, tels qui soient acordables as bons us de la
                    ville, mes que il ne contredient au chapistre que il jura [le premier jor].</p>
                    <p xml:id="d003l581" n="2" rend="2">Au premier jor de feste qui vient, il fera assembler les genz de la ville en leu qui
                    est acostumés, et devant eaus doit il parler si haut que chascuns entende sa parole;
                    et tieingne en son dit cele meesme voie que il tint au premier jor, sauve ce que il
                    doit ores parler plus roidement, et comander et deveer come sires, et menacier et
                    prier et amonestier si come il verra que bon soit.</p>
                    <p xml:id="d003l582" n="3" rend="3">Et quant il aura finé son conte, ses notaires lisent a haute vois et entendablement
                    les ordenemenz. Et si ne soffre pas li sires que nul home de la ville se lieve por
                    dire nient au parlement, car se un i deist, un autre rediroit, et ensi seroit un grief
                    enpeechement, meesmement se il a en la ville .§{ii}. parties.</p>
                    <lb/>
                </div2>
                <div2 xml:id="d003c086">
                    <head>
                        <title>3.85</title>
                        <abbr>85</abbr>
                    </head>
                    <p xml:id="d003l583" n="">Coment li sires doit amonester ses officiaus.</p>
                    <lb/>
                    <p xml:id="d003l584" n="1" rend="1">Aprés ce doit li sires assembler ses [juges] et ses notaires et ses compaingnons et
                    les autres officiaus de son ostel, et prier les de bien faire, au plus doucement que
                    il onques puet. Et aprés la priere, lor comande que il gardent et mantieingnent l'onor
                    de lui [et dou comun], et que il veillent et estudent chascuns a son office, et que
                    il rendent a chascun son droit, et que il delivrent toutes quereles au plus tost que
                    il onques porro[n]t, sauve soit l'ordre de la raison, et que il se gardent de toz
                    vices et dou blasme de la gent, et que il ne se corrouchent as homes, ne ne voissent
                    en taverne, ne chiés aucun home por mangier ne por boivre, et que il ne soient privés
                    de nul, et que il gardent que il ne soient corrompus par deniers ne par femes ne por
                    autre chose qui soit. Et se autrement le font, je  di que il les doit punir plus agrement
                    que les autres, car plus grief peine chiet sor les nos et sor ceaus qui doivent guarder
                    nos comandemenz.</p>
                    <lb/>
                </div2>
                <div2 xml:id="d003c087">
                    <head>
                        <title>3.86</title>
                        <abbr>86</abbr>
                    </head>
                    <p xml:id="d003l585" n="">Coment li sires novel doit honorer son ancessor.</p>
                    <lb/>
                    <p xml:id="d003l586" n="1" rend="1">Entre les autres choses qu'il covie[nne]nt au seingnor est que il adoucist les corraiges
                    de ses devantiers, et que il li face honor et amor de quant que il puet. Et quant
                    il [vient] a [r]endre son conte, ne sueffre pas que l'en li face ne onte ne tort,
                    car il affiert au seingnor de restraindre les iniquitez des mauvais sous les bones
                    [de] justises: et bien sache que il v[en]dra a ce point, et si come il m[o]isonera
                    a son pere, tout autresi li moissenera li fis, car il est escrit que nos devons tels
                    estr[e] a nos peres come nos volons que nos fis soient envers nos.</p>
                    <lb/>
                </div2>
                <div2 xml:id="d003c088">
                    <head>
                        <title>3.87</title>
                        <abbr>87</abbr>
                    </head>
                    <p xml:id="d003l587" n="">Ci dit coment li sires doit assemble[r] le conseil de la ville.</p>
                    <lb/>
                    <p xml:id="d003l588" n="1" rend="1">Quant li si[res] est venus a son office et a sa seingnorie tenir, il doit molt penser
                    de jor et de nuit as choses qui apartienent a son governement. Et ja soit il chief
                    et guarde dou comun, et neporquant, es granz beseingnes et douteuses, doit il assembler
                    les conseilleors de la ville, et proposser et dire devant els la beseingne, et demander
                    que il li consoillent ce que bon soit por le bien de la ville, et oïr ce qu'il diront.</p>
                    <p xml:id="d003l589" n="2" rend="2">Et se la beseingne fust grant, il se doit conseillier une foiz, ou .§{ii}. ou .§{iii}.
                    ou plusors se mestier est, ou petit consoil et ou grant, et jondre au consoil des
                    autres proudes homes, des juges, des priors des ars et des autres bones genz; [car
                    il est escrit que de grant consoil vient granz saluz. Et a la verité dire, li sires
                    puet seurement aler selonc l'establissement dou consoil;] car Salemon dit: fai toutes
                    choses par consoil, et puis le fait ne te repentiras.</p>
                    <p xml:id="d003l590" n="3" rend="3">Mes bien se guart li sires que proposition que il fait devant les conseilliers soit
                    brief, et soit escrite a poi de chapistre, car la multitude des choses engendre empeechement,
                    oscurcist les coraiges et affoblist les meillors sens, car sens qui pense a maintes
                    choses est moindre a chascune.</p>
                    <p xml:id="d003l591" n="4" rend="4">Et quant li notaires a leu la proposition devant les conseilleors, li sires se lieve,
                    et redit la beseingne coment ele est et coment elle fu esmeue. Mes guarde bien que
                    ses diz et ses pors soient [nu] et simple, de tel maniere que nus hom li puisse dire
                    que il viaut plus l'une partie que l'autre. Je ne di pas que li sires ne puisse aucune
                    foiz dire, se ce ne fust chose qui engendre souspeçon; car il i a maintes genz qui
                    par envie et par haine de cuer dient plus contre le seingnor que por le bien dou comun.</p>
                    <p xml:id="d003l592" n="5" rend="5">Et quant li sires a dite sa proposicion, il doit mantenant  comander que nus ne die
                    autre chose, se de ce non que il lor a mis devant, et que nus ne se mesle de loer
                    ne lui ne les siens, et que il escoutent ciaus qui parolent. Lors doit il comander
                    a son notaire que il mete diligenment en escrit les diz des parleors, et non mie tout
                    ce que il dient, mes ce sanz plus qui touche au point dou conseil. Et si ne sueffre
                    pas que trop de genz se lievent [a] conseillier.</p>
                    <p xml:id="d003l593" n="6" rend="6">Et quant il ont dit et d'une part et d'autre, li sires se lieve a deviser les diz
                    par parties, les uns contre les autres. Cil a quoi s'acordent la greingnor partie
                    des genz qui son asemblés au consoil doit estre fermes et estables, et tout ensi le
                    doit escrire le tabellions; et se mestier est por miauz esclarcir la beseingne, il
                    puet bien escrire trestouz les conseilleors coment il s'acordent a l'un [consoil]
                    et a l'autre. Et quant ce est tout fait  et bien et diligenment, li sires lor done
                    congié; et se mestier est si comande creance, et qui ne la tient il doit estre dampné
                    come traitres.</p>
                    <p xml:id="d003l594" n="7" rend="7">Entre les autres choses doit li sires molt honorer les genz dou conseil, car il sont
                    ses membres, et ce qu'il establissent doit estre sans remuance, se ce ne fust por
                    certain meillorement dou comun. Mes l'en ne doit pas assembler conseil por totes choses,
                    mes por iceles solement qui en ont bien mestier.</p>
                    <lb/>
                </div2>
                <div2 xml:id="d003c089">
                    <head>
                        <title>3.88</title>
                        <abbr>88</abbr>
                    </head>
                    <p xml:id="d003l595" n="">Coment li sires doit honorer les messaiges et les ambesseors estranges.</p>
                    <lb/>
                    <p xml:id="d003l596" n="1" rend="1">Et quant les ambesseors des estranges terres vienent a lui por aucune beseingne qui
                    touche a l'une terre et a l'autre, certes li sires les doit volentiers veoir et honorer
                    et reçoivre debonairement; et ainces qu'il lor assemble conseil, il se doit molt travaillier
                    de savoir l'achoison por quoi il vienent, se  il onques puet, car ele puet estre de
                    tel maniere qu'il n'assemblera ja point de consoil, et tel porroit ele estre qu'il
                    assemblera le petit conseil sans plus, ou par aventure le grant, ou tout le comun
                    de la ville.</p>
                    <p xml:id="d003l597" n="2" rend="2">Mes se il sont legas de monseingnor l'apostoille, ou de l'empereor de Rome, ou de
                    ces granz seingnors, il ne doit pas veer conseil, ainz lor doit aler a l'encontre,
                    et veoir les, et honorer les de tout son pooir. Et quant il ont parlé au conseil,
                    li sires doit respondre bien et cortoisement, et dire que il so[n]t seingnor de l'aler
                    ou dou demorer, et que li saige home de la ville penseront ce qui sera covenable.
                    Et quant les anbesseors sont issus dou conseil, li sires doit oïr les volentez des
                    conseilleors, et ensi com il establissent doit faire le fait et le respons.</p>
                    <lb/>
                </div2>
                <div2 xml:id="d003c090">
                    <head>
                        <title>3.89</title>
                        <abbr>89</abbr>
                    </head>
                    <p xml:id="d003l598" n="">Quant li sires doit envoier ses ambesseors.</p>
                    <lb/>
                    <p xml:id="d003l599" n="1" rend="1">Quant il avient aucune chose por quoi l'en doie  envoier messaiges ou ambesseor fors
                    de la ville, certes se la besseingne ne fust de grant pe[san]tor il les doit eslire
                    par briés entre les conseilleors de la ville, ou autrement selonc les us de la ville.
                    Mes se il doivent estre envoiés a l'apostoille, ou a l'empereor de Rome, ou en autre
                    part qui requiere grant solempnité, je loe que li sires meesmes les eslise, trestouz
                    les meillors de la ville, se ce est la volenté dou conseil.</p>
                    <lb/>
                </div2>
                <div2 xml:id="d003c091">
                    <head>
                        <title>3.90</title>
                        <abbr>90</abbr>
                    </head>
                    <p xml:id="d003l600" n="">Coment li sires doit oïr les causes et les avocas.</p>
                    <lb/>
                    <p xml:id="d003l601" n="1" rend="1">Por oïr les desirriers des genz et por apaissier la clamor des citiens, affiert il
                    a bone poesté que il soit souvent a oïr les estraordinaires quereles, et qu'il les
                    delivre, et amenuisse les plais de toutes genz; car ce est de grant bonté que li sires
                    constrange ses subjés dedenz les bones des drois, que il ne veingnent a la descorde,
                     por ce que feuc qui n'est estaint prent aucune foiz grant force.</p>
                    <p xml:id="d003l602" n="2" rend="2">Mes se il avient aucun fort point dont il se dote, je lo que il i ameine ses juges,
                    et use son conseil, ou que il mete jor, jusques a tant que il s'en soit consoilliés.
                    Mes molt est belle chose et honeste au seingnor, come il siet a cort, que il entende
                    volentiers et coiement les uns et les autres, meesmement les avocas et [li parron]
                    des causes, car il desc[overront] la force des pleis, et manifeste[ront] la matire
                    des questions; por quoi la loi dit que lor office est fierement bons et beseingnables
                    a la vie des homes, autant ou plus come il se combatissent a l'espee et au coutel
                    por ses parens et por son païs. Car nos ne cuidons pas, fait l'empereor, que solement
                    cil soient chevaliers qui eussent l'escu et le hauberc, mes en chevalerie sont li
                    avocas et li parron des causes. Et por ce doit li sires bien porveoir, por son office,
                    que se aucuns povres ou autres est en pleit devant lui qi ne puisse avoir avocat,
                    ou  par sa foibleté, ou par la force son aversaire, il doit constraindre aucun bon
                    avocat qui soit en s'aide et qui le consoille et die son droit et sa parole.</p>
                    <p xml:id="d003l603" n="3" rend="3">Et quant li sires a oï les parties, lors se doit il molt apenser come il doit respondre,
                    c'est qu'il ne doit riens dire come fols, mes saigement et penseement; et tout ce
                    que il comande et que il establist soit par consoil; et soit estables, si que il semble
                    droit et saiges en e[u]vre et en paroles; autrement son dit seroit en leuc de moquerie,
                    et chascuns le tendra por neant.</p>
                    <p xml:id="d003l604" n="4" rend="4">Por quoi je di que, [se] il trespasse aucune foiz [o]utre ce que bons soit, ou en
                    ses dis ou en ses comandemenz, il n'est pas honte de amender le, ainz est grant vertu
                    que chascuns chastie son meffait et retorne au meillor, et ce doit li sires faire
                    selonc ce que la loi comande.</p>
                    <lb/>
                </div2>
                <div2 xml:id="d003c092">
                    <head>
                        <title>3.91</title>
                        <abbr>91</abbr>
                    </head>
                    <p xml:id="d003l605" n="">Coment li sires doit faire sor le malefice.</p>
                    <lb/>
                    <p xml:id="d003l606" n="1" rend="1">Sur toutes choses doit la poesté faire que la ville qui est a son governement [soit
                    en] bon  estat sans noise et sans forfais; et ce ne puet pas estre se il ne fait tant
                    que li païs soit voides des larrons, des murtriers et des maufaitors; car la loi comande
                    bien que li sires expurge le païs de males genz, et por ce a il la seingnorie sur
                    les estranges et sor le privez qui font la crime en sa justise. Et neporquant il ne
                    doit pas livrer a peine ceaus qui sont sans colpe, car il est plus sainte chose de
                    assoldre un nuissant que de dampner un non nuissant; et laide chose est que tu perdes
                    le nom de innocence por haine d'un nuissant.</p>
                    <p xml:id="d003l607" n="2" rend="2">Sur le malefice doit li sires et ses officiaus sivre les us dou pais et l'ordre de
                    la raison en ceste maniere. Premierement doit cil qui accuse jurer sor sains de dire
                    voir en acusant et en deffendant, [et] que il ne ama[n]ra pas faus tesmoing a son
                    escient. Lors baillera s'acuse ou sa denonciacion en escrit, ou, se ce non, li notaires
                    la doit escrire tout mot a mot  si come ele est devisee, et enquerre de lui meesmes
                    diligemment ce que il ou</p>
                    <p xml:id="d003l608" n="3" rend="3">li sires ou li juges meesmes cuideront que soit de sa pertenance dou fait voir de
                    la chose. Et puis aprés si mande semondre celui qui est accusé dou malefice; et se
                    il vient, si li facent jurer et asseurer la cort de pleiges, et metent en escrit sa
                    confesion ou sa negacion, si come il l'a dit; ou, se il ne done pleges, ou le malefice
                    est trop grevable, l'en le doit arester en bone garde. Lors doit li sires ou li juges
                    metre jor de prover et oïr le tesmoing qui veulent venir, et constraindre ceaus qui
                    ne vienent, et examiner totes choses bien et saigement, et metre les dis en escrit.</p>
                    <p xml:id="d003l609" n="4" rend="4">Et quant l[i] tesmoing [sont] bien receu, li juges et li notaires doivent semondre
                    les parties devant els [et], se il [y] sont, deivent il ovrir et puplier les dis des
                    tesmoingnes, et baillier les a chascun, que il puissent consoillier et mostrer ses
                    raisons.</p>
                    <p xml:id="d003l610" n="5" rend="5">Or avi[e]nt aucune foiz es granz crimes  que il ne puet estre seus ne provés certainement,
                    mes l'en trueve bien [contre] celui qui est acusez aucunes enseingnes et fors argumenz
                    de sospeçon. A ce point l'en [le]  puet bien metre en la gheine por faire li regehir
                    sa colpe, autrement nenil. Et si di je que a le gehine li juges ne doit pas demander
                    se Johan fist le murtre, mes generaument qui le fist.</p>
                    <lb/>
                </div2>
                <div2 xml:id="d003c093">
                    <head>
                        <title>3.92</title>
                        <abbr>92</abbr>
                    </head>
                    <p xml:id="d003l611" n="">Coment [l'en] doit dampner et assoudre les accussés.</p>
                    <lb/>
                    <p xml:id="d003l612" n="1" rend="1">En ceste maniere doit l'en reçoivre les acuse[s] et les pr[euv]es de malefices. Et
                    quant andous les parties ont mostré ce que il veulent, lors mantenant, sanz nul delaiement,
                    doit li sires estre en une chambre avec les juges et les notaires de son ostel, et
                    veoir et oïr et encherchier diligemment tout le pleit d'amont et d'aval, tant que
                    il conoissent la verité, selonc ce que li est mostré devant els. Et se il sont certains
                    dou malefice par la confession dou maufaitor meesme de son gré sans torment, ou par
                    tesmoing, ou par bataille  de champion, ou par sa contumace, il le doivent dampner
                    ou de cors ou d'avoir, selonc la maniere dou meffait, et selonc la loi et l'usaige
                    dou pais.</p>
                    <p xml:id="d003l613" n="2" rend="2">Mes molt doit li sires garder que ce ne soit ne plus aigrement ne plus molement que
                    la nature de la chose requiert, por renommee de fierté ne [de] pitié. Et ja soit ce
                    que en grief malefice covient grieve peine, neporquant li sires doit avoir aucun atemprement
                    de benignité; mes cil qui sont a nostre tens ne lo font pas ensi, ainz le dampnent
                    et tormentent au plus fierement qu'il puent. Mes ceaus qui ne sont pas colpables,
                    l'en les doit assoudre. Li notaires met[e] en escrit les dampnés d'une part et les
                    asous d'autre.</p>
                    <p xml:id="d003l614" n="3" rend="3">Aprés ce doit li sires assembler le conseil a la costume dou pais, et comander que
                    nus ne face noisse ne cri, et se il viaut il puet bien un poi parler, et amon[e]ster
                    les genz que il se gardent de meffait,  et que nus ne resgarde as petites peines que
                    il met mantenant sor aucun des maufaitors, car une autre foiz les fera il plus fieres,
                    et touziors les croistra jusques a la fin de son office.</p>
                    <p xml:id="d003l615" n="4" rend="4">Lors [doit il mander ceulx qui doivent estre dampné du corps qu'ilz soient la en presence
                    pour oïr sa sentence, pour ce que sentence du corps ne puet estre donnee contre nullui
                    se il n'y est present. Lors se lieve le notaires et lise tout bellement les sentences,
                    c'est a dire les absolucions devant et les] dampnés aprés. Et quant il a tout leu,
                    li sires le conferme. Il comande que ceaus dou cors soient mantenant dampnés, et li
                    autres paient au [jo]r nommé; et baille li les exemplaires au chamberlains dou comun,
                    et done congié as genz.</p>
                    <lb/>
                </div2>
                <div2 xml:id="d003c094">
                    <head>
                        <title>3.93</title>
                        <abbr>93</abbr>
                    </head>
                    <p xml:id="d003l616" n="">Coment se doit garder la chose dou comun.</p>
                    <lb/>
                    <p xml:id="d003l617" n="1" rend="1">Et quant li jors trespasse que les dampnés doivent paier lor peines, se il ne paient
                    li sires les doit molt constraindre de paier, car poi vaut dampner les se il ne les
                    fait paier. Et d'autre part il doit estudier que li chamberlain dou comun soient bien
                    guarnis d'argent por faire les granz despenses et les petites qui vienent sor le comun.</p>
                    <p xml:id="d003l618" n="2" rend="2">Mes il doit sovent et menu veoir le conte des chamberlains, et l'entree et l'issue,
                    et garder que li avoirs dou comun ne soit pas despendu desmesureement; car se il doit
                    garder soi meesmes de trop largement despendre, certes il doit assez miaus esparnier
                    la chose dou comun, por ce que laide chose est estre aver dou sien et larges de l'autrui;</p>
                    <p xml:id="d003l619" n="3" rend="3">et ja fust il grant despendieres de son avoir, si doit il estre gardieres dou comun,
                    et sauver et mantenir les droiz dou comun, les detes, les justises, les seingnories,
                    les chiastiaus, les villes, les maisons, les cors, les officiaus, les places, les
                    voies, les chemins et totes choses qui apartienent au comun de la ville, en tel maniere
                    que li honor et li profit dou comun n'apetisse pas, mes croise et amende a son tens.
                    Autresi doit li sires garder et faire garder la ville dedenz et dehors, meesmement
                    de nuit, por  les larrecins et por les autres maus crimes.</p>
                    <lb/>
                </div2>
                <div2 xml:id="d003c095">
                    <head>
                        <title>3.94</title>
                        <abbr>94</abbr>
                    </head>
                    <p xml:id="d003l620" n="">Coment li sires doit garder la chose dedenz son ostel.</p>
                    <lb/>
                    <p xml:id="d003l621" n="1" rend="1">Dedenz son ostel doit li sires establir sa mesnee bien et sajement, chascun en son
                    leuc et en son office, et chastier les uns de paroles, les autres de la verge, et
                    amonester son seneschau que il soit amesurés a despendre, non pas en tel maniere que
                    il soit blasmés d'avarice, mes qu'il mantieingne l'onor de lui, et qu'il soufise as
                    genz de l'ostel, et que riens n'en faille a la mesnee, por ce que la faute des choses
                    beseingnables le porroit amener [a] vilaine pensee.</p>
                    <lb/>
                </div2>
                <div2 xml:id="d003c096">
                    <head>
                        <title>3.95</title>
                        <abbr>95</abbr>
                    </head>
                    <p xml:id="d003l622" n="">Coment li sires doit [se] consoillier ou ses saiges.</p>
                    <lb/>
                    <p xml:id="d003l623" n="1" rend="1">Por ce doit il honorer et aimer toz çaus de la mesnee, et rire et esbatre aucune foiz
                    avec els; mes sor toz doit il aimer et honorer les juges et les notaires de son  ostel,
                    car il ont en lor mains la greingnor partie  de son honor et de sa [h]onte. Por ce
                    doit la saige poesté sovent et menu, meesmement a jor de festes, et les soirs, et
                    en yver tens, assembler les en sa chambre ou aillors, et parler a çaus des choses
                    qui apartienent a lor office, et enchercier que il font, et quels quereles il a devant
                    els, et enquerre les natures des plais, et prendre conseil des choses que il doivent
                    faire; car c'est une chose de grant sens [sovenir] soi des choses alees, et establir
                    les presens, et porveoir des futures.</p>
                    <p xml:id="d003l624" n="2" rend="2">Autresi les doit il prier et amonester qu'il soient la droite balance qui contrepoise
                    les drois et les torz selonc Dieu et selonc justise, et qu'il gardent que droit ne
                    soit vendu ne changié por deniers, ne por amor ne por haine, ne por autre chose vivant;
                    mes sovieingne lor que  Nostre Sires comanda: aimés justise vos qui jugiez la terre.
                    Mes de ce se taist li maistres ores, et torne as autres choses.</p>
                    <lb/>
                </div2>
                <div2 xml:id="d003c097">
                    <head>
                        <title>3.96</title>
                        <abbr>96</abbr>
                    </head>
                    <p xml:id="d003l625" n="">De la discorde qui est entre çaus qui veulent estre cremus, et cels qui veulent estre
                    aimés.</p>
                    <lb/>
                    <p xml:id="d003l626" n="1" rend="1">En ceste partie dit li maistres que entre les governeors de la ville siaut avoir une
                    tel differance, que li uns aiment miauz estre cremus que aimés, [et li autre desirent
                    plus a estre amés ke cremus; et cil ki ayment mieus a estre cremus que amés desirent
                    a avoir renomee de grant fierté, et por çou k'il voelent sambler fiers et cruels,]
                    il metent fieres peines et aspres tormenz, et de ce cuident il que l'en les redoute
                    plus, et que la ville en soit plus apaisie.</p>
                    <p xml:id="d003l627" n="2" rend="2">Et ce pruevent il par les diz Seneques, qui dit que escharseté de peine corrompe les
                    citez; et que l'abondance des pecheors amoine li usaige de pechier; et que cil pert
                    le hardement de sa malice qui est fierement tormentez; et que li prince souffrant
                    conferme les vices; et la douçor dou seingnor oste la vergoigne dou maufaitor; et
                    plus est redoutee la peine qui est establie de par son seingnor que de par son ami;
                    et de tant come le torment est plus apert, profite il plus par exemple; et tout le
                    monde crient les fiers et les hardis; et la poine de un est paor des plusors.</p>
                    <p xml:id="d003l628" n="3" rend="3">Contre ce dit li autres que miaus vaut estre aimés que cremus, por ce que amor ne
                    puet estre sanz cremor, mes cremor puet bien estre sens amor. Tulles dit que au monde
                    n'a plus seure chose a deffendre ses choses que estre aimés, ne nulle chose plus espoentable
                    que estre cremus, car chascuns het celui [que] il crient, et qui de touz est haïs
                    a perir li covient; que nulle richece puet contrester as haines de plusors; longe
                    paor est male garde; cruauté est enemie de nature;</p>
                    <p xml:id="d003l629" n="4" rend="4">il covient que chascuns crieme ceaus de cui il viaut estre  cremus; et force qui est
                    par paor n'aura ja longue duree; et tote peine doit estre misse sans tort, non mie
                    por le seingnor, mes por le bien dou comun; [ne peine doit estre greingnor que la
                    colpe]; ne nus ne doit [estre] dampne[z] por les crimes d'un autre. Touz governemenz
                    doivent estre sanz folie et sanz peresce. Tulles dit: garde que tu ne faces riens
                    de quoi tu ne puisses mostrer raison por quoi. Et Seneques dit que mau [fait] qui
                    plaist plus a sa renomee que a sa conscience, et cruauté n'est pas autre chose que
                    fierté de corraige es granz peines. Por quoi je di que cil est cruel qui n'a mesure
                    en d[am]ner, quant il en a l'ochoison.</p>
                    <p xml:id="d003l630" n="5" rend="5">Platons dit que nus saiges dampne por ce que li pechiés fu fait, mes por ce qu'il
                    ne soit fait de lors en avant. Quele differance a il entre roi et  tyrant? Il sont
                    paroil de fortune et de pooir, mes li tyrant fait euvres de cruauté par son gré: ce
                    ne fait pas le roi sans necessité; li uns est aimés, et li autres est cremus. Cil
                    est tenus a mauvais [pere] qui touzjors bat et fiert son enfant asprement.</p>
                    <p xml:id="d003l631" n="6" rend="6">Li plus seur garniment dou monde est l'amor des citiens. [Quele donc est] plus belle
                    chose en cest siecle que se chascuns desirre que tu vives?</p>
                    <p xml:id="d003l632" n="7" rend="7">Par ces paroles puet l'en entendre bien ceste querele, car clemence qui est contre
                    cruauté est uns atempremenz de corraige sur la peine que il li puet establir. Tulles
                    dit que la plus belle chose qui est en seingnorie si est clemence et pitiés, se ele
                    est jointe avec droit, sanz quoi la cité ne puet pas estre governee. Seneques dit:
                    [quant] je sui a curer la cité, je trués tant de vices entre tant de genz, que por
                    g[uar]ir les maus de chascun, il covient que li uns soit sanés  par ire, li autres
                    par exil et par pelerinages, li autres par [dolor et li autres par] povreté, li autres
                    por fier; et tos me covieingne il aler por eaus dampner, je n'irai pas ou furor et
                    ou cruauté, mes je irai a une voie de loi par l'uevre des saiges, [je vois sans orgueilleus
                    jugement, sanz ire faire]. Et [font] les mauvais tel semblant et au[tel] corraige
                    come font les serpenz et les autres bestes qui portent venin.</p>
                    <p xml:id="d003l633" n="8" rend="8">Il ne covient pas que li sires soit dou tout [cruels ne dou tot] plain de clemence,
                    car autresi bien est cruautés pardoner a toz come non pardoner a nullui; mes c'est
                    huevre de haute clemence a confondre les maus en pardoner, [por quoi je di que nus
                    ne doit pardoner] les maus fais; car li juges est dampnés quant li maufaitor est asolt.
                    Autresi ne doit il estre trop cruels, por ce que nulle peine doit estre greingnor
                    que le meffait, ne cheir sur le non nuissant, car [se la] peine est dou cors, donques
                    est il homicides, et se ele est de deniers,  a rendre li covient.</p>
                    <lb/>
                </div2>
                <div2 xml:id="d003c098">
                    <head>
                        <title>3.97</title>
                        <abbr>97</abbr>
                    </head>
                    <p xml:id="d003l634" n="">Des choses que li sires doit consirrier en sa seingnorie.</p>
                    <lb/>
                    <p xml:id="d003l635" n="1" rend="1">Sovieingne toi donc, tu qui governes la cité, dou soirement que tu feis sor sainz,
                    quant tu preis l'office de ta seingnorie. Sovieingne toi de la loi et de ses comandemenz,
                    et n'oblie pas Dieu et ses sains; mes va sovent au mostier, et prie Dieu de toi et
                    de tes subjés, car David li prophetes dit: Car se Dieu ne garde la cité, por nient
                    se travaillent ceaus qui la gardent.</p>
                    <p xml:id="d003l636" n="2" rend="2">Honore les pastors de sainte Yglise, car Dieu dit de sa boche: Qui vos reçoit, moi
                    reçoit. Soies religious et mostres la droite foi, por ce que il n'a plus belle chose
                    o prince de la terre que avoir droite foi et veraie creance; et il est escrit: quant
                    li rois justes siet en sa chaere, nus maus ne puet chaoir contre lui.</p>
                    <p xml:id="d003l637" n="3" rend="3">Et por ce guarde les yglises et les maisons de Dieu, et  garde les veves femes et
                    les orphenins, car il est escrit: soies deffendieres de orphenins et des veves; c'est
                    que tu deffendes lor droit contre la mauvestié des puissanz, non pas en tel maniere
                    que les puissanz perdent lor droit por les [l]armes des foibles, car tu as en ta guarde
                    les granz et les petis et les moiens.</p>
                    <p xml:id="d003l638" n="4" rend="4">Donques te covient de le comencement que tu preingnes l'office a net cuer et a pure
                    entencion, et que tes mainz soient netes a Dieu et a la loi de toz gaains outre le
                    loier dou comun, et que tu deffendes les choses dou comun, et dones a chascun ce que
                    siens est; et que tu porvoies a ton pooir que il n'ait haine ne descorde entre tes
                    subjés; et se ele i est, que tu ne soies pliés as uns plus que as autres, ne por argent
                    ne par femes ne por chose qui soit; et que tu entendes diligenment les plais et les
                    plaintes; et  que tu delivres les petites quereles tost et legierement sanz escrit;
                    et que tu faces to[u]t ce que est escrit es livres des constitucions de la ville;
                    et que tu mantieingnes les huevres et les hedifices dou comun, et faces refaire les
                    pons, et les voies, et les portes, et les murs, et les fossés et les autres choses.</p>
                    <p xml:id="d003l639" n="5" rend="5">Ne souffre pas que les maufaitors eschapent sanz peine, ne que nus dou païs le[s]
                    retieingne. Les murtriers et ceaus qui esforcent les puceles et qui font ces autres
                    crimes dois tu dampner fierement, selonc la loi et les us dou pais. Tien tes officiaus
                    en tel maniere que il ne facent ne tort ne ennui. Aies entor toi tel conseilleor qui
                    soit bons et saiges, et loiaus a toi et a raisons. Soies tel que tu sembles terribles
                    as mauvais et agreables as bons. Et en soume garde la [segonde] partie dou livre la
                    ou il parole  ça errieres de vices et de vertus, et garde que tu soies garni de vertus
                    et net de vices.</p>
                    <lb/>
                </div2>
                <div2 xml:id="d003c099">
                    <head>
                        <title>3.98</title>
                        <abbr>98</abbr>
                    </head>
                    <p xml:id="d003l640" n="">Des choses dont li sires se doit garder par l'achoison de soi.</p>
                    <lb/>
                    <p xml:id="d003l641" n="1" rend="1">Or dit li maistres que il ne viaut pas en ceste derraene partie nommer les vertus
                    de quoi li sires doit estre garnis, por ce qu'il en a dit assez longuement en la seconde
                    partie dou grant livre, et por ce se taist atant. Et neporquant il dira aucuns des
                    vices dont li sires se doit fierement guarder, et il et ses saiges. Car senz faille
                    il se doit molt garder des choses dont il comande que l'en se doit guarder, selonc
                    ce que li apostres dit: je chasti, fist il, tout avant mon [cors], et le met en servaige,
                    si que je ne soie dampnés en chastiant les autres. Catons dit: laide chose est au
                    [maistre] quant la colpe en torne sor lui. Mes bien dire est loable se il le fait,
                    car bien  dire et mau faire n'est pas autre chose que dampner soi par sa parole.</p>
                    <p xml:id="d003l642" n="2" rend="2">Aprés se doit il guarder de orgoil, de ire, de dolor, de avarice, de envie et de luxure,
                    car chascuns de ces pechiés est mortels a Dieu et as homes, et fait les princes cheoir
                    legierement de son siege. Mes molt se doit guarder de trop parler, car se il parole
                    poi et bon l'en le tient a plus saige, et molt [parler] n'est ja sens pechié. Autresi
                    [se] doit il garder de trop rire, car il est escrit que ris est en la boche dou fol.
                    Et neporquant il puet bien rire et juer et esbatre aucune foiz, mes non pas a maniere
                    d'enfant ne de feme, ne qui semble faus ris ne orgoillous. Et se il est bons des autres
                    choses, il sera plus cremus se il ne moustre liés le visaige, meesmement quant il
                    est assis a oïr plais.</p>
                    <p xml:id="d003l643" n="3" rend="3">Autresi ne doit il loer soi meesmes, por ce que il soit loés des bons, et ne li chaut
                    se il est desloés des mauvais. Et garde soi des [j]angleors qui le loent devant lui.
                    Croie de soi plus a soi que as autres, et soit autresi tristes quant il est loés par
                    les mauvais, come se il fust loés des males euvres. Autresi [se] doit il garder des
                    espions, que il ne die [ne ne face] chose, se ele est seue, qu'il en soit blasmés.</p>
                    <p xml:id="d003l644" n="4" rend="4">Autresi garde que justise ne soit pas vendue por deniers, car la loi dit qu'il doit
                    estre dampnés come lierres. Autresi garde que il ne soit privez de ses subjés, por
                    ce que il en chiet en despit et en souspeçon.</p>
                    <p xml:id="d003l645" n="5" rend="5">Autresi garde que il ne reçoive nul present de nullui qui soit [sous son governement],
                    por ce que toz homes qui reçoive don ou servise a sa franchise vendue et est obligés
                    come par dete. Autresi garde que il ne se consoille priveement a nul de la ville,
                    ne ne chevauche avec lui, ne ne voise  a sa maison por mangier ne por autre chose,
                    por ce que de ce naist souspeçon et envie entre ses citiens.</p>
                    <lb/>
                </div2>
                <div2 xml:id="d003c100">
                    <head>
                        <title>3.99</title>
                        <abbr>99</abbr>
                    </head>
                    <p xml:id="d003l646" n="">Des choses [dont] li s[i]res se doit guarder por l'achoison dou comun.</p>
                    <lb/>
                    <p xml:id="d003l647" n="1" rend="1">Autresi se doit li sires mout garder que il par le comun que il a en sa guarde ne
                    face nulle conjuroison ne compaingnee avec les autres citez et villes dou pais; et
                    se a faire li covient, si le face par le consoil de la ville, et par le comun assentement
                    des genz. En tels choses doit l'en penser [et repenser longuement k'il ne face tel
                    lien ki puis li coviegne] briser sa foi, ou se il [ne] la brise, que peril ne vieingne
                    sor lui.</p>
                    <p xml:id="d003l648" n="2" rend="2">Autresi garde que il ne mete a son tens taille ne riens, ne face nulle chartre de
                    vente, ne dete, ne de nul legement dou comun, [se ce ne fust por manifeste profit
                    de la vile et por comun] establissement dou consoil.</p>
                    <lb/>
                </div2>
                <div2 xml:id="d003c101">
                    <head>
                        <title>3.100</title>
                        <abbr>100</abbr>
                    </head>
                    <p xml:id="d003l649" n="">Des choses que li sires doit faire au tens de guerre.</p>
                    <lb/>
                    <p xml:id="d003l650" n="1" rend="1">En ceste partie dit li maistres que en seingn[ori]e a .§{ii}. saisons, une de pais,
                    et  autre de guerre. Et por ce qu'il a dit assez de l'une et de l'autre es livres
                    de vices et de vertus, au chapistre de magnificence, n'en dira il ores plus autre
                    chose, se ce non qui covient au seingnor por son office. Et certes se li sires, quant
                    il vait a governer la ville, la trueve en pais, il en doit estre trop liés et joianz,
                    et garder que il ne comence guerre a son tens, se il onques puet, car en guerre a
                    trop de perilz.</p>
                    <p xml:id="d003l651" n="2" rend="2">Mes se a comencier li covient, ce soit fait par le comun assentement des citiens,
                    et par establissement dou consoil et de les saiges genz de la ville. Mes se la guerre
                    estoit comencee au tens de ses ancestres, je lo que il porchace la pais, au moins
                    les trives; et se non, il doit requerre souvent et menu le consoil des saiges homes,
                    et espier le pooir de s[a] partie et de ses henemis; et estudier que la ville soit
                    bien gardee dedenz et dehors, et les chastiaus  et les villes qui sont baillies en
                    sa garde.</p>
                    <p xml:id="d003l652" n="3" rend="3">Et si doit avoir entor lui bones genz de saiges et de vaillanz homes de la ville,
                    qui se sachent mesler de guerre et qui soient touzjors a son consoil, et qui soient
                    aprés lui chevetaines et guierres de la guerre. Et requiere touz les amis et les compaingnos
                    et les subjés de la ville, les uns par letres, les autres par boche, et les autres
                    par messagiers, que il soient apareilliez as armes et a la guerre.</p>
                    <p xml:id="d003l653" n="4" rend="4">Aprés [c]e doit il asembler a la maistre place de la ville, ou en autre leuc acostumé
                    as genz de la ville, et dire devant els paroles de guerre, et rementevoir les tors
                    des henemis [et les droiz des citiens], et nomer les prouesces et les valors de lor
                    ancestres, et les lor vertuouses batailles, semondre les genz a la guerre et conorter
                    les a la bataille, et comander que chascuns face grant apareillement  d'armes, et
                    de chevax, et de tentes et de paveillons, et de toutes choses qui beseingnent a guerre.</p>
                    <p xml:id="d003l654" n="5" rend="5">Tels et autres paroles doit li sires dire por aguisser les coraiges des genz au plus
                    que il onques puet. Mes bien guarde que il ne die nul foible mot, ainz soit [sa] chiere
                    de corrous et d'ire, li semblanz terribles, la vois menaçable, et son cheval henisse
                    et fier les piez a la terre, et face tant que maintes fois, ainces que il fine son
                    dit, la noise lieve et le cri entre les citiens come se il fussent a l'asemblee. Et
                    nonporquant il doit molt consirrer la maniere de la guerre, por ce que autre semblant
                    covient [co]ntre les graindres, et autre contre les pers, et autre contre les menors.</p>
                    <p xml:id="d003l655" n="6" rend="6">Aprés son parlement face lire [de] la boche de son notaire, qui ait clere vois et
                    entendable, les ordenemenz et les chapistres de la guerre, et porchace  se il onques
                    puet que il ait arbitre sor le malefice de l'ost. Et quant tot ce est fait, il doit
                    de sa main baillier les confenons et les bannieres selonc la costume de la ville.
                    De lors en avant ne fine li sires de appareillier soi et touz ses subjés a la guerre,
                    en tel maniere que riens n'i faille au point de l'ost et de la bataille.</p>
                    <p xml:id="d003l656" n="7" rend="7">Mes coment il doit guier l'ost, et metre les chans des paveillons, et garder l'ost
                    tout environ de jor et de nuit, ne coment il doit guarder son cors, et que il ne combate
                    se ce n'est par necessité, ou coment il doit aguaitier sa ville se elle a este assegie,
                    [n]e de maintes autres choses qui covient a sa euvre, li maistres ne dit ores plus,
                    ainz le laisse a la porvoiance dou seingnor et de son conseill.</p>
                    <lb/>
                </div2>
                <div2 xml:id="d003c102">
                    <head>
                        <title>3.101</title>
                        <abbr>101</abbr>
                    </head>
                    <p xml:id="d003l657" n="">Ce est le general enseingnement des prevostés.</p>
                    <lb/>
                    <p xml:id="d003l658" n="1" rend="1">Par les enseingnemenz de [cest]  livres puet bien chascuns qui droitement le resgarde
                    governer la cité au tens de pais et de guerre, a l'aide de Dieu et de bon consoil.
                    Et ja soit ce que il ait [assés des] enseingnamenz, neporquant il a es seingnories
                    tant de diversités et des choses, que nul home vivant ne les porroit escrire ne dire
                    de boche. Mes en some il doit ensivre la loi comune, et la loi et les us de la ville
                    a bone [foi], et conduire son office selonc la costume dou païs, por ce que le vilain
                    dit: quant tu es a Rome, vive come [a] Rome, car de tels terres [tels] pot.</p>
                    <p xml:id="d003l659" n="2" rend="2">Sor le malefice doit il ensivre la maniere des mires, qui a petites maladies metent
                    petites mecines, et as greingnors metent il plus fors, et as tres granz metent il
                    le feuc et le fer; tout autresi doit il dampner les maufaitors selonc la maniere de
                    son meffait, sans  pardoner a ceaus qui ont colpe, et sanz grever a ceaus qui ne l'ont.</p>
                    <lb/>
                </div2>
                <div2 xml:id="d003c103">
                    <head>
                        <title>3.102</title>
                        <abbr>102</abbr>
                    </head>
                    <p xml:id="d003l660" n="">Coment li noviau seingnor doit estre esleu.</p>
                    <lb/>
                    <p xml:id="d003l661" n="1" rend="1">Et quant vient li tens que l'en doit pensser dou novel seingnor por l'annee qui vient
                    aprés, li sires doit asembler [le conseil de la ville, et par eaus trover selonc la
                    loi de la ville les proudes homes qui doivent amender les constitucions de la ville.].
                    Les proudes homes doivent estre en un leuc priveement, tant que il acomplissent ce
                    qui apartient a son office. Et mantenant que li livres est establis et acomplis, il
                    doit [estre] clos et saelés et mis en garde jusques a la venue dou novel seingnor.</p>
                    <p xml:id="d003l662" n="2" rend="2">Et quant ces choses sont diligenment acomplis et misses en ordre, l'en doit eslire
                    le noviau seingnor selonc l'ordre que li maistres devise au comencement de ce livre.
                    Mes se le citien te veulent avoir a seingnor por l'annee qui vient,  je loe que tu
                    ne la preingnes, car a peine puet estre bien finee la seconde seingnorie.</p>
                    <lb/>
                </div2>
                <div2 xml:id="d003c104">
                    <head>
                        <title>3.103</title>
                        <abbr>103</abbr>
                    </head>
                    <p xml:id="d003l663" n="">Coment li sires se doit porveoir entor l'issue de sa seingnorie.</p>
                    <lb/>
                    <p xml:id="d003l664" n="1" rend="1">Aprés ce dois tu assembler les juges et les notaires et tes autres officiaus, et prier
                    les et amonester que toutes querreles et toz plais qui sont devant els il les delivrent
                    selonc droit jugement, et que il ne laissent nient a autrui amendement. Tu meesme
                    te consoille avec els, et te pense en ton cuer se tu as nul grevé plus ou moins que
                    droit comande, et se tu as laissié a faire nient de ce qui est en le livre de la ville.
                    Et mantenant te porvois en tel maniere, que tu amendes et conplisses et tornes a point
                    ce que tu puisses, ou por toi, ou por establissemenz dou consoil; car li saiges governeor
                    se porvoit au devant, ou par ceaus qui amendent les constitucions, ou  par le consoillor
                    meesmes, et se fait assoudre de totes choses qui sont parvenues au chamberlain dou
                    comun et des autres chapistres qui sont demoré.</p>
                    <p xml:id="d003l665" n="2" rend="2">Autresi dois tu dedenz ton tens, se il est mestiers, trover ambesseors par la volenté
                    dou comun qui te facent compaingnie jusques a ton ostel, et qui portent graces et
                    salus et bon tesmoing de toi et de tes euvres au comun de ta ville. Autresi te porvois
                    par le consoil de la ville de ta maison en quoi tu demores aprés la fin por rendre
                    ton aconte;</p>
                    <p xml:id="d003l666" n="3" rend="3">mes non oblie pas une chose, que .§{x}. ou .§{viii}. jors devant la fin de ton terme
                    tu faces crier sovent et menu que [chascun qui] doit avoir ne poi ne grant de toi
                    ou des tiens que il vieingne prendre son paiement, et fai tant que tous soient bien
                    paiés. Autresi garde que tu reteingnes l'exemple de touz les chapistres et des establissemenz
                    dou consoil qui  touchent a toi ou a ton soirement, en tel maniere que tu te peuses
                    aidier se l'en meist sur to[i] nulle chalonge.</p>
                    <lb/>
                </div2>
                <div2 xml:id="d003c105">
                    <head>
                        <title>3.104</title>
                        <abbr>104</abbr>
                    </head>
                    <p xml:id="d003l667" n="">Des choses que li sires doit faire a l'issue de son office.</p>
                    <lb/>
                    <p xml:id="d003l668" n="1" rend="1">Et quant vient au derrier jor de ton office, tu dois assembler la gent de la ville,
                    et dire devant els de granz paroles et agreables por aquerre l'amor et la bienvoillance
                    des citiens, et ramentevoir tes bones euvres, les honors et les profis dou comun qui
                    sont avenus a ton tens, et mercier les de l'onor et de l'amor que il ont fait a toi
                    et as tiens, et offrir toi et tot ton pooir en lor servise en toute ta vie;</p>
                    <p xml:id="d003l669" n="2" rend="2">et por miaus atraire les coraiges des genz, tu pués dire que se aucuns a mespris jusques
                    lors contre son soirement, ou par peresce, ou par non savoir, ou par autres choses,
                    que tu li pardones, se ce n'est murtriers ou lieres ou autre maufaitor, ou dampnés
                    de la  ville.</p>
                    <p xml:id="d003l670" n="3" rend="3">Mes toutes foiz [r]etien a toi toute ta seingnorie jusques a la mie nuit, ou tu la
                    cometes au novel prevost.</p>
                    <p xml:id="d003l671" n="4" rend="4">Aprés ces parlement, le jor meesmes ou l'autre aprés, selonc la maniere dou païs,
                    dois tu rendre au noviau seingnor ou au chamberlain les livres et toutes choses que
                    tu avoies de par le comun, et puis t'en iras a l'ostel en quoi tu dois herbergier,
                    tant come tu demores a rendre ton aconte.</p>
                    <lb/>
                </div2>
                <div2 xml:id="d003c106">
                    <head>
                        <title>3.105</title>
                        <abbr>105</abbr>
                    </head>
                    <p xml:id="d003l672" n="">Coment li sires doit demorer a rendre son aconte.</p>
                    <lb/>
                    <p xml:id="d003l673" n="1" rend="1">Quant tu es a ce venus, il te covient a estre sindeés, et rendre ton aconte de ton
                    office a toi et as tiens. Se il i a nul qui se plaingne de toi, tu te dois faire baillier
                    le libel de sa demande, et avoir conseil de tes saiges, et respondre si come il te
                    conseillent. En ceste maniere dois tu demorer en la ville jusques au jor qui fu establis
                    quant tu preis le prevosté. Lors se a Dieu plaist tu seras asolt honorablement, et
                    prendras congié dou conseill et dou comun de la ville, et t'en iras chiés to[i] a
                    gloire et a honors.</p>
                    <lb/>
                </div2>
            </div1>
        </body>
    </text>
</TEI>
