<?xml version="1.0" encoding="UTF-8"?>
<TEI xmlns:xsi="http://www.w3.org/2001/XMLSchema-instance" xmlns="http://www.tei-c.org/ns/1.0">
    <teiHeader>
        <fileDesc>
            <titleStmt>
                <title type="main" xml:id="ARTUS-artus">Compilation arthurienne</title>
                <title type="short">Compilation arthurienne</title>
                <title type="sub">1272-1298, Pisa</title>
                <author xml:id="ARTUS" n="183.000">
                    <persName type="main">Rustichello da Pisa</persName>
                    <persName type="short">Rustichello da Pisa</persName>
                </author>
                <principal>Francesca Gambino</principal>
                <respStmt>
                    <resp key="RIALFrI">Edizione digitalizzata</resp>
                    <name>Francesca Gambino</name>
                </respStmt>
                <respStmt>
                    <resp key="RIALFrI">Marcatura digitale</resp>
                    <name>Luigi Tessarolo</name>
                </respStmt>
            </titleStmt>
            <publicationStmt>
                <publisher ref="https://www.rialfri.eu">RIALFrI</publisher>
                <pubPlace>
                    <placeName>Padova</placeName>, <country>ITALY</country>
                </pubPlace>
                <date when="2022-07-01">01/07/2022</date>
                <availability>
                    <p>Copyright 2020 - RIALFrI Project</p>
                    <licence target="http://creativecommons.org/licenses/by-sa/4.0">
                        Distributed under a Creative Commons Attribution-ShareAlike 4.0 Unported License
                    </licence>
                </availability>
            </publicationStmt>
            <seriesStmt>
                <title>RIALFrI - Repertorio Informatizzato Antica Letteratura Franco-Italiana / Digital Repertory of Medieval Franco-Italian Literature</title>
                <respStmt>
                    <resp key="RIALFrI">First developer of encoded collection</resp>
                    <persName>Luigi Tessarolo</persName>
                </respStmt>
                <respStmt>
                    <resp key="RIALFrI">Principal investigator of collection</resp>
                    <persName>Francesca Gambino</persName>
                    <orgName>Università degli Studi di Padova</orgName>
                </respStmt>
            </seriesStmt>
            <sourceDesc>
                <bibl><emph style="font-style:italic">Il romanzo di Rusticello da Pisa</emph>, edizione critica, traduzione e commento a cura di Fabrizio Cigni, premessa di Valeria Bertolucci Pizzorusso, Pisa, Pacini, 1994.</bibl>
            </sourceDesc>
        </fileDesc>
        <encodingDesc>
            <projectDesc>
                <p>TEI-conformant markup, version P5, RIALFrI profile</p>
            </projectDesc>
            <classDecl>
                <taxonomy xml:id="tRIALFrI">
                    <category xml:id="t1">
                        <catDesc>Copie di testi francesi eseguite in Italia / Copies of French texts made in Italy</catDesc>
                    </category>
                    <category xml:id="t2">
                        <catDesc>Rifacimenti e rimaneggiamenti da parte di autori italiani di opere francesi / Reworkings and reorganizations of French works by Italian authors</catDesc>
                    </category>
                    <category xml:id="t3">
                        <catDesc>Opere originali scritte da autori italiani in francese / Original works written in French by Italian authors</catDesc>
                    </category>
                    <category xml:id="t4">
                        <catDesc>Testi in francese d'Oltremare / Texts in Mediterranean French</catDesc>
                    </category>
                    <category xml:id="t5">
                        <catDesc>Opere che gravitano intorno al corpus di testi franco-italiani / Works related to the corpus of Franco-Italian texts</catDesc>
                    </category>
                </taxonomy>
            </classDecl>
        </encodingDesc>
        <profileDesc>
            <langUsage>
                <language ident=""></language>
            </langUsage>
            <textClass>
                <catRef target="#t2"/>
                <keywords>
                    <term type="form">prose</term>
                    <term type="source">literary</term>
                </keywords>
            </textClass>
            <creation>
                <idno>1.00</idno>
                <date></date>
            </creation>
        </profileDesc>
    </teiHeader>
    <text>
        <body>
            <div1 xml:id="d001" type="work" n="">
                <div2 xml:id="d001c001" n="1">
                    <head>&lt;1&gt;</head>
                    <p xml:id="d001l1" n="1" rend="unnumbered">Seingneur enperaor et rois, et princes et dux, et quenz et baronz, civalier et vauvasor
                    et borgiois, et tous le preudome de ce monde que avés talenz de delitier voz en romainz,
                    ci prenés ceste, et le feites lire de chief en chief; si i troverés toutes lez granz
                    aventures qui avindrent entre li chevaliers herrant dou tenz li roi Huter Pandragon
                    jusque au tenz li roi Artus, son fiz, et des conpains de la Table Reonde. Et sachiez
                    tot voirement que cestui romainz fu treslaités dou livre monseingneur Odoard, li roi
                    d'Engleterre, a celui tenz qu'il passé houtre la mer en servise nostre Sire Damedeu
                    pour conquister le saint Sepoucre. Et maistre Rusticiaus de Pise, li quelz est imaginés
                    desovre, conpilé ceste romainz, car il en treslaité toutes les tresmervillieuse novelles
                    qu'il truevé en celui livre et totes les greingneur aventures; et traitera tot sonmeemant
                    de toutes les granz aventures dou monde. Mes si sachiez qu'il traitera plus de monseingneur
                    Lanseloth dou Lac et de monseingneur Tristain, le fiz au roi Meliadus de Leonois, que
                    de nul autre, por ce que san faille il furent li meillor chevaliers que fussent a lour
                    tenz en terre. Et li maistre en dira de cist deus plusor chouses et plusor battailles
                    que furent entr'aus que ne trueverés escrit en trestous les autres livres, pour ce que
                    li maistre le truevé eserit eu livre dou roi d'Engleterre. Mes si metra li maistre une
                    grandismes aventures tot primieremant, que avint a Kamaaloth a la cort dou roi Artus
                    le sire de Logres et de Bretaingne.</p>
                    <lb/>
                </div2>
                <div2 xml:id="d001c002" n="2">
                    <head>&lt;2&gt;</head>
                    <p xml:id="d001l2" n="1" rend="unnumbered">Ci comance le grant chevalerie dou Viel Chevalier et comant il vint a cort dou roi Artus.</p>
                    <lb/>
                    <p xml:id="d001l3" n="2" rend="unnumbered"></p>
                    <lb/>
                    <p xml:id="d001l4" n="3" rend="unnumbered">En cest partie dit li contes, ensint con la verais estoire les tesmoingne, que messire
                    li roi Artus estoit a Kamaaloth a grant compangnie de rois et de barons. Et sachiez
                    tot voiremant qui i estoient a celui point maint preudomes, et propremant tuit li plusor
                    des conpains de la Table Reonde, et ci vos e&lt;n&gt; nomerai ici auquanz.</p>
                    <lb/>
                </div2>
                <div2 xml:id="d001c003" n="3">
                    <head>&lt;3&gt;</head>
                    <p xml:id="d001l5" n="1" rend="unnumbered">Or sachiez qui i estoit li roi Karados et li roi d'Yr&lt;l]ande, que Yon estoit només,
                    et li roi de la Stroite Marche, et li roi de Norgalles, et ceaus de Norbellande, et
                    li roi d'Outre la Marche de Gallone et li roi de Frans, et tant des autres rois que
                    bien i furent quatorçe rois. Et ancois i estoit monseingneur Lancelot dou Lac, et messire
                    Tristam de Leonois, et monseingnor Gauvain, li niez au roi Artus, et m. Palamidés li
                    Paiens li puissant chevalier, et m. Lamorat de Galles. Et si hi estoient maintes autres
                    preudomes, et tenoient mout grant feste ensi con se convenoit, car sachiez qu'il estoit
                    le jor de la Pentechoste.</p>
                    <lb/>
                    <p xml:id="d001l6" n="2" rend="unnumbered">Et quant li rois et li barons et chevaliers ont mengiés, et les tables estoient hostés,
                    et il furent lavés, atant aparut devant le palleis un chevalier armés de totes armes.
                    Et estoit mout grant de son cors que sachiez qu'il estoit si corsus que pou ne faut
                    qu'il n'estoit jeant. Li chevalier conduisoit une dame mout richemant acesmés, et si
                    vos deviserai comant. Sachiez de voir que la dame estoit vestue d'un riche dras dorés,
                    et en son chief avoit une corone d'or et de pieres presieuses. Et estoit montés sor
                    un riche palafrois, qui estoit covert d'un riche samit vermoill jusqe as ongles des
                    piés: elle ne sembloit pas dame mortiaus mais chouses espiritiaus. Li chevalier avoit
                    ancois en sa conpangnie trois escuier, que li un li portoit son escus, et li autre son
                    ieume, et li tiers son glaiviez.</p>
                    <lb/>
                </div2>
                <div2 xml:id="d001c004" n="4">
                    <head>&lt;4&gt;</head>
                    <p xml:id="d001l7" n="1" rend="unnumbered">Ci dit coment m. Palamidés et maint autres chevalier furent abatus por li Viel Chevalier.</p>
                    <lb/>
                    <p xml:id="d001l8" n="2" rend="unnumbered"></p>
                    <lb/>
                    <p xml:id="d001l9" n="3" rend="unnumbered">Et quant li chevalier fu venus devant le palleis en tel mainieres con vos avés ö, il
                    ne demore gramant qu'il envoie un de sez escuier, et le mande au roi Artus, et tel paroles
                    con vos hoïrez.</p>
                    <lb/>
                    <p xml:id="d001l10" n="4" rend="unnumbered">Li vallet a cui son seingnor avoit enchargiés la beiçonge s'en vait tot droitemant
                    en la maistre sale la ou li roi Artus estoit a tel conpangnie con vos avés hoï. Li
                    vallet s'en vait tot droit devant li roi Artus, cu'il bien connoisoit, et li dit: «Mesire
                    roi Artus, la aval devant votre palleis est venus un chevalier a cui je sui, et si
                    a en son conduit une des plus bielle dames et des plus vaillanz de ce monde. Et il
                    est venus a cestui point [p. 233] por ce qu'il soit voiremant qu'il sunt chaienz tous
                    les preudomes qui sont en trestous votre pooir et votre regnismes, il mande a toz li
                    preudomes qui ci sont qu'il a amenés avech lui celle dame, por ce qu'il se veaut esprover
                    en aus. Il mande a toz ceaus qui volent gaaignier bielle dame qu'il aillent joster
                    a eus, et celui que l'abattira a la terre avra gaaignié sa dame, qui est bien des plus
                    bielle dame dou monde. Mais si vos fais savoir qu'il ne a chaienz tant des chevaliers
                    que a la terre le peüssent mettre; et ce est ce que mon seingnor vos mande». Atant
                    se taist q'il ne dit plus.</p>
                    <lb/>
                    <p xml:id="d001l11" n="5" rend="unnumbered">Et quant li roi Artus et toz les autres rois et barons que enluec estoient ont entandus
                    ce que li vallet ot dit, il le tient a grant mervoille, et distrent que voiremant est
                    li chevalier de grant hardemant. Atant ne font nulle demorance, mes tot maintenant
                    s'en vont as fenestres dou paleis, et ont veü li chevalier et la dame que si richement
                    estoit acesmés, dont il s'en font grant mervoille, et distrent bien entr'aux que voiremant
                    semblent li chevalier et la dame de [grant] valors. Et la reïne Genevre et maintes
                    hautres reïnes et dames que n'avoient ausi hoï paller vont ausi veoir, et mout se mervillent
                    de la dame que si richemant estoit ahornez.</p>
                    <lb/>
                    <p xml:id="d001l12" n="6" rend="unnumbered">Aprés ce ne demore gramant que m. Palamidés se met avant, et dit: «Monseingnor roi,
                    je vos di que je aime mout bielle dames, por ce je irai voluntier gaaignier celle,
                    c'il vos plest». «Sire Palamidés», dit li roi, «il me plet assez que voz hi alés, et
                    que vos gaaigniés la dame, et que vos mettés li chevalier a la terre, por ce qu'il
                    reconnoise la grant sorcuidanse qu'il nos a mandés». Atant ne fait m. Palamidés nulle
                    demorance, mes tot maintenant qu'il ot le conjé dou roi, il prent sez harmes astivement,
                    et si i fu a lui armer maintes de preudomes. Et quant il fu armés mout richemant, il
                    devalle dou palleis a la terre, et monte sour un buen chevalz que son escuier li avoit
                    aparoilliés. Il s'en vait ver li chevalier qui e&lt;n]mi la place estoit, qui atendoit
                    li chevalier que alaisent joster.</p>
                    <lb/>
                </div2>
                <div2 xml:id="d001c005" n="5">
                    <head>&lt;5&gt;</head>
                    <p xml:id="d001l13" n="1" rend="unnumbered">Et quant mesire Palamidés fu au chevalier venus, li chevalier le demande qu'il est:
                    «Sire», fait il, «Palamidés sui només, fiz sui Esclablor le Mesconneüs». «Sire», fet
                    il, «Palamidés est vos? De voz ai je oï paller maintes fois, et renomés avés de buen
                    chevalier. Mes si vos di que je ne vos sai a si buen chevalier que je lanse vuoille
                    prendre par voz, ainz voz di que vos voz esloingnés de moi, et me venés ferir de toute
                    votre force, et je vos serai quintaine. Et se vos mes porés abattre, vos avrés gaaigniés
                    ceste dame que voz veés ci. Et se vos ne avrés tant de pooir que vos me peüssiés abattre,
                    voz ne me requerés plus ne de jostes ne de mellee; et ensi firai a toz li plusor de
                    laienz». Et quant mesire Palamidés l'entent paller en tel mainiere, il le tient a grant
                    desdoingne. Il li dit mout ireemant: «Sire chevalier, vos pallés mout hautemant, mes
                    dou fait serés a l'esprove prochainemant; et je croi que vos sera mestier escuz et
                    lance». Atant ne tienent plus pallemant, ainz s'esloingne m. Palamidés bien dimi arpant,
                    il baisse les glaivies et urte chevaus de sporonz. Et vient ver li chevalier que s'estoit
                    aparoilliés de son escu seulemant, car lanse ne prist il mie. Que vos en diroie? M.
                    Palamidés vient si grant alleüre qu'il ne sembloit pas chevalier, mes foudre et tenpestes.
                    Il vait ferir li chevalier mout hardiemant, et quant il vient au jondre des glaivies,
                    il le fiert sor l'escu de toute sa force, et bliçe sa lance. Et aprés le bliçemant
                    se hurte en lui d'escu et de cors et de visajez si duremant que m. Palamidés cheï a
                    tot son chevaus a la terre tiel atornés qu'il ne set c'il est nuit ou jor. Ne li chevalier
                    ne se mue ne pou ne grant, ainz demore plus fermeemant que s'il fust un piler de marbre
                    fichés.</p>
                    <lb/>
                    <p xml:id="d001l14" n="2" rend="unnumbered">Et quant li roi Artus et tous les autres roi et baronz ont veü l'affer de la jostes
                    en quel mainieres estoit alés, et ont veü tot cleremant que li chevalier ne avoit pris
                    lanse, et que m. Palamidés estoit ensint alés a la terre, il s'en font tuit grant mervoille.
                    Et dient que voiremant est li chevalier li plus poisant homes qe il veïssent a jor
                    de lour vie. Et monseingnor Gauvain, que bien avoit veü comant m. Palamidés avoit estés
                    abatus, et avoit oï ce que li chevalier lour avoit mandés, il n'est mout iriés. Il
                    se fait maintenant aporter sez armes, et se fait harmer astivemant as preudomes qui
                    i estoient. Et auant il fu bien armés et aparoilliés, il devalle dou paleis, et monte
                    sour un buen chevaus que mout estoit fort et isniaus, et quant il est montés, il s'en
                    vait maintemant ver li chevalier. Et quant il furent ensemble, m. Gauvain ne le salue
                    pas, mes li chevalier li demande qu'il est. Et il respont come par [p. 233] corrus:
                    «Vassal», fet il, «Gauvain sui apellés, li roi Loth d'Orcanie fu mon pere». Et quant
                    li chevalier entent que cestui estoit m. Gauvain, li niez au roi Artus, chevalier preuz
                    et vaillanz, il li dit. «Sire Gauvain, tot li monde vos tesmoingne a buen chevalier,
                    [mes je] vos di que je sui tel chevalier que je ne prendrai lanse par voz, ainz vos
                    serai quintaine ausi con je fiz a mesire Palainidés, et se voz mes porés abattre, voz
                    avrés gaaigniés ceste dame». «Je ne sai», fait m. Gauvain, «ne de votre escuz ne de
                    vottre lanse, mes je firai tot mon pooir de vos abatre tot maintenant».</p>
                    <lb/>
                </div2>
                <div2 xml:id="d001c006" n="6">
                    <head>&lt;6&gt;</head>
                    <p xml:id="d001l15" n="1" rend="unnumbered">Aprés ceste pallemant ne font nul deleamant, mes tantost messire Gauvain s'esloingne
                    dou chevalier bien une archiez; il baisse sa lanse, et urte chevaus de sporonz, il
                    vient ver li chevalier tant con il puet dou chevalz trere; il le fiert sour l'escuz
                    de toute sa force, il bliçe sa lanse. Et aprés le bliçemant se hurte en lui si duremant,
                    a ce qu'il trueve li chevalier si fort et si duremant fermée, &lt;qu'&gt;il convient
                    qe m. Gauvain aille a la terre mout fellenessemant, et li chevalier demore plus fermeemant
                    qu'il n'avoit fait devant. Et li roi Artus et toz les autres s'en font greingnor mervoille
                    que devant, car sachiez de voir qu'il prisent tuit m. Gauvain a buen chevalier. Et
                    la reïne Genevre et toutes les &lt;autres&gt; damez et damoiselles que ceste deus jostes
                    ont veü s'en mervillent assez.</p>
                    <lb/>
                    <p xml:id="d001l16" n="2" rend="unnumbered">Que voz en diroie? Li tierz chevalier qui hi aloit fu mesire Lamorat de Galles, buen
                    chevalier et preuz et vaillanz mervillieusemant, car poi n'avoit en tot li monde de
                    meillor. Il bliçe ancois sa lanse sour li chevalier, mes ne le remue ne pou ne grant.
                    Li quart fu m. Ghariet, li freres monseingnor Gauvain, chevalier de grant valor; li
                    quint m. Beord de Gaunes; li seïsmes m. Yvain, le fiz au roi Hurien; li septisme m.
                    Sagremor le Desereés, li otismes m. Blioberis de Gaunes; li novismes m. Siguradés,
                    chevalier de grant renomees; li disismez Separ, li frerez de m. Palamidés, li meillor
                    ferior de lanse que l'en trovasse ne pres ne loing; li hunçismes m. Hestor de Marés,
                    li freres m. Lancelot dou Lac, que ausi estoit mout buen josteor; li doçismes messire
                    Givret de Lanbelle. Tuit cist chevaliers, que doçe furent, alent tuit les uns aprés
                    les autres a ferir sor li chevalier, et a toz fu li chevalier quintaine, et tuit li
                    bliçent lour glaivies sovre, ne de selle ne le remuent pas. Ancois de cist doçe chient
                    bien li nof, dont il n'a grant noisse par toute la cort, et s'en font grant mervoille,
                    et dient que cestui ne est mie chevalier, mes foudre et tenpestez.</p>
                    <lb/>
                </div2>
                <div2 xml:id="d001c007" n="7">
                    <head>&lt;7&gt;</head>
                    <p xml:id="d001l17" n="1" rend="unnumbered">Coment monseignor Tristan fu abatus por le ansien chevalier.</p>
                    <lb/>
                    <p xml:id="d001l18" n="2" rend="unnumbered"></p>
                    <lb/>
                    <p xml:id="d001l19" n="3" rend="unnumbered">Quant monseingnor Tristan ot veü tant de sez conpangnons aler a la terre, et propremant
                    de ceaus qu'il priçoit tant de chevalerie, il n'a grant ire, il ne se puet plus tenir.
                    Il dit: «Or aille comant il pora aler, car je irai joster au chevalier pour vengier
                    la honte mes conpangnons se je onques porai. Neporquant je puis bien dir seüremant
                    qe cestui est le meudre chevalier dont je hoïsse paller en tote ma vie». Atant se fait
                    armer hastivemant, et s'i fu a lui armer maint rois, et li roi Artus meïsmes et m.
                    Lancelot l'aïdent armer. Et quant il fu bien armés et aparoilliés, il devalle dou paleis
                    a la terre et monte sour un buen cheval fort et isniaus, il s'en vait ver li chevalier.
                    Et m. Tristan, qui mout estoit cortois chevalier, il le salue tantost qu'il fu a llui
                    venus. Li chevalier li tent son salus bien et sajemant, et le demande qu'il est. «Sire»,
                    fet il, «Tristam de Leonois m'apellent ceaus qui me connoissent». «Haÿ, sire Tristan»,
                    fet il, «vos soiés li tres bien venus ensi con li meudre chevalier dou monde. Et vos
                    di voiremant que je refusast voluntierz la jostes de voz, pour le grant bien que l'en
                    dit par tot li monde de vos. Mes ma dame qui la est, a cui je sui, mez ha defendus
                    que je ne refuse jostes de nul chevalier de la meison li roi Artus. Mais je firai tant
                    por le amor de l'aute chevalerie que vos avés en voz; vos firai je tant d'onor que
                    je prendrai mon glaivies». Atant apelle un de sez escuier, et se fait baillier un buen
                    glaivies cort et gros. Atant se esloingnent les uns da les autres bien une harpant.</p>
                    <lb/>
                </div2>
                <div2 xml:id="d001c008" n="8">
                    <head>&lt;8&gt;</head>
                    <p xml:id="d001l20" n="1" rend="unnumbered">Et quant li roi Artus et toz les autres rois et baronz et dames que veont esloingner
                    li chevaliers, il crient tuit a une vois: «Or poira l'en veoir bielle jostes. Car ce
                    est m. Tristan de Leonois qui vait joster au buen chevalier!». Et quant li chevaliers
                    furent esloingnés, il ne font nul deleament, mes tot maintenant baissen les glaivies,
                    et mistrent chevaus a sporonz. Et vient les un ver les autres de si grant alleüre qu'il
                    senbloit que la terre se deüst fondre desot eaus, car li chevaus estoi&lt;en&gt;t fort
                    et isniaus, et li chevaliers qui desus estoient sont preuz et puissant; il venoient
                    si hardiemant qu'il semble foudre et tenpestes. Et quant il se [p. 234] vienent au
                    jondre des glaivies, il se trefierent sour l'escus de toute lour force. M. Tristan
                    bliçe sa lanse, et li chevalier fiert lui si roidemant qu'il li perce li escuz et li
                    auberz, et li met le fer dou glaivies parmi l'espaulle senestre, et li fait une grant
                    plaie. Et le porte a la terre tel atornés qu'il ne mue pié ne main, ainz gist a la
                    terre tiel atornés con c'il fust morz. Et li chevalier s'en vait houtre parfornir son
                    poindre. Et quant tuit ceaus que a le fenestres estoient ont veü m. Tristan en tel
                    mainiere geçir a la terre, il lievent le cri et la noisse si grant que l'en ne hoïst
                    le Deu tonant.</p>
                    <lb/>
                </div2>
                <div2 xml:id="d001c009" n="9">
                    <head>&lt;9&gt;</head>
                    <p xml:id="d001l21" n="1" rend="unnumbered">Comant li roi Artus et monseignor Lancelot furent abatus por li Viel Chevalier.</p>
                    <lb/>
                    <p xml:id="d001l22" n="2" rend="unnumbered"></p>
                    <lb/>
                    <p xml:id="d001l23" n="3" rend="unnumbered">Et monseingnor Lancelot, qi voit tant de sez amis a la terre, et voit ancois m. Tristan
                    son cier amis que ensi giçoit a la terre qu'il sembloit mort, il a si grant ire car
                    pou qu'il ne muert de duel. Il dit car, tot soit li chevalier li plus puissant homes
                    dou monde et que plus est da redouter, si se veaut il avant mettre en aventure qu'il
                    ne prochacast de vengier la honte sez conpangnons; car se il ne feïsse son pooir, l'en
                    le le poroit torner a coardie. Atant se fait aporter sez armes, et se fait armer astivemant,
                    et si i furent a llui armer maintes preudomes. Et quant il fu armés bien et richement,
                    il desmonte le degré dou palleis, et monte sour un buen chevaus, et s'en vait ver li
                    chevalier. Lors se lieve grant cri par toz ceaus qui le voient aler, et dient: «Or
                    poira l'en veoir monseingnor Lancelot a l'esprove dou buen chevalier!».</p>
                    <lb/>
                    <p xml:id="d001l24" n="4" rend="unnumbered">Et quant m. Lancelot fu a llui venus, il le salue, et cil li rent son salus bien et
                    cortoisemant. «Sire», fet li chevalier a m. Lancelot, «qui est vos que joster volez
                    a moi?». «Sire», fet il, «Lancelot dou Lac sui només, fiz fui au roi Band de Benuic».
                    Et quant li chevalier entent que cestui estoit m. Lancelot dou Lac, li tres buen chevalier,
                    et qu'il estoit l'ome au monde cui il plus avoit hoï nomer de haute chevallerie, il
                    li dit: «Haï, sire Lancelot! Mout est grant la renomee de vos par tot li monde, et
                    si voiremant m'aït Dex con je avoie grant desirier de joster moi a voz, et la Deu merci
                    li tens en est venus. Et je firai bien tant par voz con je fis par m. Tristan, car
                    je josterai a vos a lanse». «Sire chevalier», dit mesire Lancelot, «vos m'avés demandés
                    mon nom, et je le voz dit cortoisemant, et pour ce voz pri por amor de chevalerie que
                    vos me diés votre nom et votre estre».</p>
                    <lb/>
                </div2>
                <div2 xml:id="d001c010" n="10">
                    <head>&lt;10&gt;</head>
                    <p xml:id="d001l25" n="1" rend="unnumbered">«Sire Lancelot», fait li chevalier, «mon nom ne poés vos savoir, qu'il m'est defendus
                    a cestui point que je ne le die ne a voz ne a autres a ceste fois. Mez je vos di qu'il
                    ne alera gramant de tenz que voz savrés mon nom, mes si vos di que voz ne i avrés gueirez
                    preu quant ce sera». Et quant mesire Lancelot hoï ensi paller li chevalier, et voit
                    qu'il ne li veaut dir son nom, il s'en souffre atant. Il ne font nul deleament, ainz
                    se esloingne les uns da les autres, il baisen les glaivies et hurten chevaus de sporonz,
                    il vienent les un ver les autres les glaivies baissiez si grant alleüre qu'il semblent
                    vent. Et quant il vienent au jondre des glaivies, il se trefierent sour l'escus de
                    toute lour force. Mesire Lancelot bliçe sa lanse, et li chevalier fiert lui si roidemant
                    qu'il ne remaint &lt;ne pour les escus&gt; ne pour les auberz qu'il ne li mette le
                    fer dou glaivies parmi le pis, et le porte a la terre mout fellenessemant, et l'enavre
                    mout en parfont. Et li chevalier s'en passe houtre parfornir son poindre, et m. Lancelot
                    giçoit a la terre ausi pasmés con c'il fust trepassés dou seicle. Et quant li roi Artus
                    et toz les autres, et madame la reïne Genevre, et toz les autres dames que ce ont veü,
                    se il avoient fait devant grant cri et grant noisse, ore a cestui point la font il
                    assés greingnor pour le amor monseingnor Lancelot, qu'il avoient doutte q'il ne fust
                    mors.</p>
                    <lb/>
                </div2>
                <div2 xml:id="d001c011" n="11">
                    <head>&lt;11&gt;</head>
                    <p xml:id="d001l26" n="1" rend="unnumbered">Atant demande li roi Artus sez armes que l'en li aport maintenant. Et quant la reïne
                    Genevre voit que son baron demande sez armes, elle s'en vient tantost a llui, et se
                    laisse cheoir a sez piez, et li dit: «Ha, mon seingneur, merci, pour la douce Mere
                    Deu, aiés pitié de voz meïsmes! Et que est ce que vos volés fere? Volés vos aler a
                    votre mort? Or ne veés voz que tant preudomes sunt alés a la terre por le chevalier?
                    Et voz volés encore aler a vottre mort? Je vos di voiremant que se vos hi alés, que
                    je mes ocirai a mes deuz main!». Li roi la fait hoster devant lui, et dit qu'il ne
                    s'en remanderoit pour rien dou monde. Et quant tuit lez autres rois et baronz que voient
                    que lour seingnor li roi Artus velt aler voiremant a joster au buen chevalier, il li
                    distrent tuit: «Sire, sachiez de voir que voz volés faire chouçe de nonsaichant, car
                    un tel home con vos est, et que tant gent remirent a vos, et voz vos volés mettre en
                    si grant perils con d'aler joster a celui ou tant preudomes hont fallis, [p. 234] et
                    que vos poroit si mescheoir a cestui point que tot li monde n'avroit domajes».</p>
                    <lb/>
                </div2>
                <div2 xml:id="d001c012" n="12">
                    <head>&lt;12&gt;</head>
                    <p xml:id="d001l27" n="1" rend="unnumbered">«Seingneur», dit li roi, «sachiez tot voiremant que je ne m'en remandroie pour rien
                    dou monde, ne par toute ma terre». Lors jure tant con il puet jurer qu'il ira tot maintenant,
                    et comande mout ireemant que l'en li aport tant tost sez armes. Et quant ceaus virent
                    la voluntés lour seingneur, il convient qu'il faicent son comandemant, et li aporterent
                    herament sez armez, et l'arment au miaus qu'il puent. Et quant li rois et li barons
                    virent armer li roi Artus lour seingnor, toz les autres quatorçe rois se font armer
                    a grant hastesse pour fere conpangnie au roi. Et quant il furent armés bien et richemant,
                    il devallent tuit dou paleis, et montrent tuit en lour chevaus. Et quant il furent
                    tuit aparoilliés et armés, li roi Artus se met a aler tot seul ver li chevalier, mes
                    nul de li autre ne i ala pas a cestui point. Et quant les genz virent aler li roi,
                    lour seingneur, a si grant perilz con d'aler joster au buen chevalier, il n'ont grant
                    doutte et grant peor, et prient tuit nostre Sire et sa douce Mere que le defent de
                    mecianse, et qu'il le rent eaus sain et haitié. Et les dames que a le fenestres estoient
                    preurent tote de pitié, et prient toute Deu et sa Mere qui le defent et gart.</p>
                    <lb/>
                    <p xml:id="d001l28" n="2" rend="unnumbered">Mes la reïne ne puet pas souffrir qu'elle voie son baronz aler a si grant aventure,
                    ainz s'en ala en sa chanbre, et se get sour son lit mout desconfortee, et mout demenoit
                    grant duel et mout se deme&lt;n&gt;t. Et ancois avroit fait pis se ne fussent les autres
                    dames que ne la &lt;la&gt;issent, ainz la reconfortent duremant.</p>
                    <lb/>
                    <p xml:id="d001l29" n="3" rend="unnumbered">Et quant li roi fu au chevalier venus, il ne le salue pas, ainz li dit mout par corrus.
                    «Es tu fentesmes ou enchantemant, qui estes venus par tot mon ostel mettre a honte?».
                    «Et comant», fait li chevalier, «es tu donc sire de cestui hostiaus?». «Voirement en
                    sui je sire», fet il. «Donc est vos li roi Artus?» fait li chevalier. «San faille sui
                    je Artus roi de Brettaingne, que te firai honte et desnor!» Et quant li chevalier soit
                    certainemant que cestui estoit messire li roi Artus, celui qui est tenus au plus preudomes
                    dou monde, il li dit mout cortoisemant: «Mesire roi Artus, voz ne avés pas raison de
                    fere moi honte ne desnor con voz dites. Car sachiez de voir que je fui grant amiz dou
                    roi Huter Pandragon votre pere, &lt;et si fis jadis plus pour lui que pour nul autre
                    chevalier de son ostel; et pour l'amour de votre pere&gt; voz di je que je aime assez
                    vos. Et voluntierz refusastes la joste de vos se je peüsse, et vos rendisse mon espee.
                    Mais si voi&lt;r&gt;emant m'aït Dex, et me done bone sentence le jor beneoit, comant
                    je ne puis, mais josterai a voz contre ma voluntez».</p>
                    <lb/>
                    <p xml:id="d001l30" n="4" rend="unnumbered">Quant li roi Artus entent ensi paller li chevalier, et que fu amis son pere, il pense
                    tot maintenant que ce soit aucun ansien chevalier de ceaus de &lt;la&gt; maison son
                    pere, et por ce dit qu'il veaut connoistre li chevalier, s'il onques puet. Lors &lt;li&gt;
                    dist: «Sire chevalier, vos m'avés fait entendant que fustes amis mon pere, et encor
                    me dites qui estes moi; mes malemant me l'alés mostrant, car estes venus par tot mon
                    ostel mettre a honte! Mes totezvoies, por ce que vos dites qui estez mon amis et de
                    mon pere, voz pri je que voz mez diés votre nom et votre estre». «Sire roi», fet li
                    chevalier, «sachiez de voir que mon affer ne metra a honte votre hostiaus, car quant
                    voz savrés le fait votre cort n'avra henor, et non desnor. Mes mon nom ne mon estre
                    ne poés savoir a cestui point, mais je vos di que je le vos firai savoir avant gramant
                    de tenz, et voz pri tant con je poroie prier a mon amis et a mon seingnor que ne voz
                    en poise de ce que je vos ai escondit mon nom et mon estre».</p>
                    <lb/>
                    <p xml:id="d001l31" n="5" rend="unnumbered">Et quant li roi voit qu'il ne puet enprendre le nom ne l'estre dou chevalier, il ne
                    li tient plus pallement, ainz se esloingne de lui tant con il fu convenable. Li chevalier,
                    quant il voit que li roi Artus s'estoit esloingnez por joster a llui, il dit contre
                    son cuer que pour henor de la roiautés, et por coi il set qu'il est mout preudomes
                    et homes de si grant valor, li fira il tant d'onor qu'il jostera a llui a lanse. Et
                    atant s'aparoille de la joste. Et quant li roi et li chevalier furent aparoilliés,
                    il ne font nulle demorance, ainz hurte tot maintenant. Et vient li roi les glaivies
                    baissiez tant con il puet dou chevaus trere. Il vienent andeus mout hardiement, et
                    quant il vienent au jondre des glaivies, il se trefierent sour l'escu de toute lour
                    force. Li roi bliçe sa lanse, et le chevalier fiert lui si roidemant qu'il le porte
                    a la terre mout fellenessemant, et li fait une grant plaie e&lt;n&gt;mi le pis. Et
                    s'en vait houtre parfornir son poindre.</p>
                    <lb/>
                </div2>
                <div2 xml:id="d001c013" n="13">
                    <head>&lt;13&gt;</head>
                    <p xml:id="d001l32" n="1" rend="unnumbered">Et quant tuit les autres rois et baronz et chevaliers er reïnes et dames et damoiselles
                    virent li roi Artus lour seingnor geçir sour la terre en tel meinieres, il quident
                    tot voiremant qu'il soit mors. Il ont tuit ci grant deulor car pou qu'il ne morent
                    de duel; il battent lour paume [p. 235] ensemble, il lievent un cri et la noisse ci
                    grant que l'en ne oïst le Deu tonant. Et m. Gauvain et m. Lancelot et m. Tristan, et
                    autres chevaliers assez qui avoient estés abatus, que ja s'estoient relevés, quant
                    il virent le lor seingneur geçir en tel mainiere, il ont doutance qu'il ne soit desviés.
                    Il s'en vont heramant celle part, et li hostrent li heume de chief pour acoillir le
                    vent.</p>
                    <lb/>
                    <p xml:id="d001l33" n="2" rend="unnumbered">Et li roi ovri les iaux et getent un grant souspir de cuer parfont, et puis dit: «Ha,
                    Sire Deu, aïde moi!». M. Gauvain et maint hautres le demandent comant il se &lt;se&gt;nt.
                    «Seingnor», fait li roi, «sachiez tot voiremant que je sui enavrés duremant, et vos
                    di que en tote ma vie je ne fui si aspremant encontree. Et voiremant ce cestui est
                    chevalier terreine, dir poés seüremant qu'il est li meillor chevalier et li plus puissant
                    qe fust jamés veüe. Mais san faille je ne croi qu'il soit chevalier, mais foudre et
                    tenpestes, car nos peon dir tot seüremant que voiremant avon noz trevés a cestui point
                    tiel chevalier qui passe de joste tuit li chevalier que jamés portassent armes ansienement
                    ne novellemant. Et se il est si buen chevalier as brand comant il est de lanse, il
                    se puet bien tenir qu'il est celui que ne a per eu monde».</p>
                    <lb/>
                </div2>
                <div2 xml:id="d001c014" n="14">
                    <head>&lt;14&gt;</head>
                    <p xml:id="d001l34" n="1" rend="unnumbered">Atant qu'il parloient entr'aus dou chévalier, atant es vos venir li roi Karados, armaés
                    de toutes armes mout richemant et acesmés bien a mainieres de roi. Et li roi Artus
                    et mesire Lancelot et toz les autres qui enluech estoient le connoissent bien, il distrent
                    entr'aus: «Veés ci venir li roi Karados qui nos vient fere conpangnie». Que vos en
                    diroie? Li roi Karados, que bien avoient veü que li chevalier avoit tant preudomes
                    mis a la terre, il s'en vait ver lui con grant doutte. Et quant il fu a lui venus,
                    li roi Karados le salue mout henorablemant; li chevalier li rent son salus assez sofissianmant,
                    et por ce qu'il voit qu'il estoit si richemant acesmés, pense il bien qu'il soit homes
                    de grant valor. Il li demande qu'il est. «Sire», fait il, «li roi Karados m'apellent
                    celz qui me connoisent». Et quant li chevalier entent que cestui est li roi Karados,
                    il dit encontre son cuer que por henor de la roiautés se jostera a eus as glaivies,
                    et li dist: «Et comant, sire, est voz roi?». «Oïl voir», dit li roi, «et toz ceaus
                    que voz veés la montés et armés, que volent joster a vos, sunt ausi rois». Aprés ceste
                    paroule il ne font nul deleaiemant, ainz se esloingne les uns da les autres, il baissen
                    les glaivies et se vienent au ferir de sporonz mout hardiemant. Et quant il vienent
                    au jondre des glaivies, il se trefierent sour l'escuz de toute lour force. Li roi Karados
                    bliçe sa lance, et le chevalier le fiert si roidement qu'il le porte a la terre mout
                    fellenessemant, ausi con il avoit fait &lt;de&gt; les autrez, enavrés mout duremant.
                    Et li chevalier s'en passe houtre parfornir son poindre.</p>
                    <lb/>
                    <p xml:id="d001l35" n="2" rend="unnumbered">Et aprés ce que li roi Karadoz ot estés abatus, il ne demore grament qu'il hi vient
                    li roi Yon d'Yrlande, armés et montés mout richemant. Il ala joster au chevalier, et
                    bliçe sez glaivies, et li chevalier fait de lui tot autretel con il avoit fait de les
                    autres, car il le porte a la terre enavrés a mort. Et puis hi ala li roi Aguisanx d'Escoce,
                    et autretant hi gaaigne con avoient fait les autrez, car il fu abatus a la terre mout
                    durement enavrés. Que voz en diroie? Sachiez tot voiremant que quant tuit li quatorçe
                    rois qui pristrent lour armes avech li roi Artus, tuit alent joster au chevalier, et
                    tuit bliçent lour glaviez sour lui, mes de selle ne le remuent ne pou ne grant. Et
                    li chevalier les abati tuit a la terre mout cruelmant, car sachiés tout voiremant qu'il
                    estoient tuit li plusor d'eaus enavrés duremant. Et quant li chevalier ot abatus tant
                    entre rois et barons et hautes homes con je voz ai contés, et il demore puis une grant
                    pieces pour veoir se nul venist plus avant pour joster. Et il voit que nul hi venoit,
                    il se hoste son escuz de cuel, que bien estoit de la moitié greingnor que ceaus des
                    autres chevaliers, et estoi mipartis de blanc et de noir, et le baille a son escuier,
                    et les glaiviez ausint. Et puis s'en vient la ou li roi Artus estoit con tuit ceaus
                    qu'il avoit abatus.</p>
                    <lb/>
                </div2>
                <div2 xml:id="d001c015" n="15">
                    <head>&lt;15&gt;</head>
                    <p xml:id="d001l36" n="1" rend="unnumbered">Et atant paroule, et dit: «Sire roi Artus, sachiez de voir qu'il a plus de quaranz
                    anz que je ne portai armes, mais ai demorés mout en repoust, et si sachiez que je ai
                    passez plus de cent vins anz d'ages. Mes je avoie granz desirier d'esprover votre chevalier
                    avant que je dou seicle trepassastes, pour ce qu'il avoient grant renomee de chevalerie
                    par toz li monde. Et por ce avoie je voluntés de voir le pooir des chevaliers de cestui
                    tenz, pour savoir li quelz estoient meillor chevalier, ou li ansienz ou li noviaus.
                    Preuvés l'ai, la Deu merci, et vos fais certain d'une chouçe: que je connuit jadis
                    tiel deus chevaliers, qui trepassés sunt ansienement, que tuit li chevaliers que sunt
                    en votre hostiaus a cestui point, por coi il fussent jusque en ducenz, il les avront
                    tuit mis a la terre les uns aprés les autres. Et si vos nomerai ci li quelz furent
                    ceaus deus: li un fu mesire Ector le Brun, cestui fu li ainznés, et cestui fu bien
                    parfeit [p. 235] chevalier et puissant et preudomes, le plus que fust a son tenz eu
                    monde. Les autres fu Galeot li Brun, que fu fiz de m. Ettor; voiremant cestui san faille
                    fu bien chevalier de grant valorz, bien le meillor de toz le seicle a son tenz. Des
                    autres assés ne voz di je,que furent des plus noviaus et des plus ansienz, comant fu
                    Febuz, que de haute chevalerie passé tot li monde». Atant se taist li chevalier que
                    il ne dit plus.</p>
                    <lb/>
                    <p xml:id="d001l37" n="2" rend="unnumbered">«Sire chevalier», dit li roi Artus, «nos avon veü tot apertemant que vos est tot li
                    meillor chevalier et li plus poissant que nos veisimes en tot nostre vivant, et par
                    vos veons nos tot cleremant que li ansienz homes furent miaux et plus vaillent que
                    ne font ceaus que sunt ore parmi le monde, et tot ensi con vos avés devisés et dit
                    creon nos. Mais nos voz prion tant con nos peüsson prier a notre amis et pour henor
                    de chevalerie, que voz nos di[és] qui vos est et votre estre, car sachiés de voir que
                    nos le desirion mout a savoir». «Mesire roi», dit li chevalier, «je vos pri pour amor
                    qui ne vos en poise de ce que je ne vos dirai mon nom ne mon estre a cestui point.
                    Mais sachiez de voir que je vos manderai mon nom et mon estre, et ce sera prochainemant,
                    et sachiés de voir que je sui votre amis et votre bienvoillant». Et quant li rois et
                    li barons que enluec estoient ont entandus la voluntés dou chevalier que ne se veaut
                    descovrir de son estre, il li distrent: «Sire, quant vos ne vos volés descovrir votre
                    estre et votre nom, or nos faites tant par henor de chevalerie et par votre bontés
                    que vos demorés avech nos deus jorz ou trois, si nos assenerés li quelz furent buen
                    chevalier ansienemant». «Seingnor», fait li chevalier, «sachiés tot voiremant que je
                    ne demorai pas a vos a cestui point, et de ce ne vos en poise, car san nulle faille
                    je ne puis autre a cest fois. Mes je vos creant loiaumant come chevalier que je vos
                    firai savoir tot mon estre, et ne passera gramant de tens». Atant ne fait plus deleament,
                    mes li chevalier tot maintenant comande li roi Artus et toz les autres rois et baronz
                    a Deu, et se met au chemin entre lui et la dame et sez escuiers, et chevauche sa voie
                    ver la foreste de Kamaaloth.</p>
                    <lb/>
                    <p xml:id="d001l38" n="3" rend="unnumbered">Mes atant se taist li contes un petit dou chevalier, qe bien i savra retor&lt;ner&gt;
                    prochainemant, et torne a paller dou roi Artus et de tos les autres rois et baronz
                    et quens et chevalier qui enluech estoient.</p>
                    <lb/>
                </div2>
                <div2 xml:id="d001c016" n="16">
                    <head>&lt;16&gt;</head>
                    <p xml:id="d001l39" n="1" rend="unnumbered">Or dit li contes que quant li roi Artus et toz les autres rois et barons et chevaliers
                    que avoient estés abatus, quant il virent que li chevalier et la dame s'estoient partis,
                    il s'en aloient tuit en la maistre sale dou paleis. Si se firent desarmer, et mandent
                    tout maintenant par tuit li buen mire que en la ville estoient. Il regardent tot primieremant
                    li roi Artus, et truevent qu'il estoit enavrés duremant. Il le lavent et bendent au
                    miaus qu'il puent, et distrent qu'il ne avoit garde de mort, et qu'il le rendront prochainemant
                    sain et haitié. Et aprés regardent m. Lancelot et m. Tristan, et les autres rois et
                    baronz, et lavent et bendent lour plaies, et treuvent qu'il estoient enavrés mout en
                    parfont, mais ci distrent qu'il ne i avoit nul que aüsse garde de mort.</p>
                    <lb/>
                    <p xml:id="d001l40" n="2" rend="unnumbered">Et quant il furent bendés et asettés, et li roi dit entre sez baronz: «Seingnor», fet
                    il, «vos avés veü en cestui jor d'ui tot la greingnor mervoille et aventure que avennisse
                    au nostre tens eu monde, et propremant a notre cort, et dont nos en peons avoir greingnor
                    mervoille. Et pri chascuns qu'il die se il set ou par nom ou par pensemant qui cist
                    chevalier fu, et nepourquant je voz di tot voiremant que je ne puis croire qu'il soit
                    chevalier, mes aucun enchantemant. Mes toutes fois il nos dist tantes chouses ansiene,
                    et de tant viel chevalier nos paroles, qu'il nos done creance qe il soit chevalier
                    terreine. Mais je ne puis penser qu'il soit, et por ce vos demande se nul de voz set
                    que li chevalier est». Atant respondirent m. Lancelot et m. Tristan et maintes autres
                    baronz et chevaliers, et distrent: «Sire roi, sachiés tot voiremant que de la jornee
                    d'ui avon nos tot la greingnor mervoille dou monde. Et peons bien dir tot hardiemant
                    que nos avon hui truevés tot li meillor chevalier et li plus puissant, et celui que
                    la greingnor mervoille a fait en cestui jorz que feïstes jamés ansienemant ne de noviaus
                    nul chevalier. Et c'est bien la plus mervillieuses aventures que avenist jamés eu roiames
                    de Logres, et san nulle faille ce est bien aventure de mettre en ecrit entres les aventures
                    de la Table Reonde. Car tot soit elle de notre honte et non de notre henor, si est
                    elle bien de mettre en escrit sour toutes les aventures que avenissent jamez en tout
                    li monde. Et dou chevalier vos dions nos tot voiremant que nos ne savon qu'il est,
                    ne peon quidoir ne penser qu'il puet estre, mez tant voz dions nos voiremant qu'il
                    est tout le meillor chevalier que homes mortiaus veïssent onques mais». Mout s'en font
                    grant mervoille qu'il puet estre, et mout en tienent grant pallemant de cestui fait.
                    Et li roi fist venir un clerges, et fist mettre en ecrit tot l'affer de ceste aventure
                    de chief en chief. Mes le nom dou chevalier ne dit il pas, por ce qu'il ne le savoient
                    mie. Mes le livre le [p. 236] voz nomera en avant, et sachiez tot voiremant que ceste
                    novelle et aventure, qui vousist regarder le tenz et les aventures qui avindrent pour
                    li tens, ne seroit pas de mettre en ecrit en cief de cestui livre, por ce que tiel
                    novelles sunt ecrit en cest livre aprés cest que furent assez devant. Mes por ce que
                    maistre Rusticiaus le truevé eu livre dou roi d'Engleterre tout devant, en fist il
                    chief de son livre, por ce qu'elle est la plus bielle aventures et la plus mervillieuses
                    qui soit escrit en trestous li romains dou monde.</p>
                    <lb/>
                    <p xml:id="d001l41" n="3" rend="unnumbered">Mes atant laisse li contes a paller dou roi Artus et de tous les autres rois et baronz,
                    et torne li maistre a paller d'une mout belle aventures, et traitera dou Viel Chevalier
                    meïsmes et d'une damoiselle qui s'en vait aprés lui.</p>
                    <lb/>
                </div2>
                <div2 xml:id="d001c017" n="17">
                    <head>&lt;17&gt;</head>
                    <p xml:id="d001l42" n="1" rend="unnumbered">Ci devise com li Viel Chevalier s'en vait avech la damoisele de Listinois, et coment
                    delivre la damoisele et sa mere.</p>
                    <lb/>
                    <p xml:id="d001l43" n="2" rend="unnumbered"></p>
                    <lb/>
                    <p xml:id="d001l44" n="3" rend="unnumbered">Li contes dit que a Kamaaloth a la cort dou roi Artus estoit venue une damoiselle de
                    si loingaine terre come de Listinois, et avoit demorés en la cort dou roi Artus bien
                    un mois, [et] li demandoit toz jorz aïde. Car je voz fais savoir que ceste damoiselle
                    estoit fille a une vielle dame que fu seuror a mesire Lamorat de Lystinois. Et l'avoit
                    mandés sa mere au roi Artus por quere aïde, car un grant quens que son voisin estoit,
                    et que mout estoit poissant d'avoir et de terre, et por ce que la dame ne avoit baron
                    ne homes que la deffendist, cestui quens li avoit tollue maintes terres et maint chastiaus,
                    et l'avoit aseigés dedenz un chastel bien a .§{c}. chevaliers. Et li quenz estoit dehors
                    bien a .§{iiii}. .§{c}. chevaliers, et estoi demorés a l'aseiges de celui chastiaus
                    bien dimi anz, et avoit jurés sour li Sainz qu'il ne s'en parteroit jusque atant qu'il
                    avra la seingnorie dou chastiaus. Et la dame ot conseill a sez homes, et ceaus li loent
                    qu'elle mandast au roi Artus por aïde. Et por coi li roi Artus n'aüst greingnor pitié,
                    i distrent il qu'elle hi 'nvoiasse sa fille. Et por ceste achaions estoit venue la
                    damoiselle a cort dou roi Artus, et li avoit maintes fois demandé aïde, et li avoit
                    dit qu'il li dora aïde et seucors. Et quant ceste damoiselle ot tant demorés en la
                    cort con voz avés hoï, et ceste aventure avint dou buen chevalier, et la damoiselle
                    avoit veü la grant mervoille que cil avoit fait, et voit comant li chevalier s'en vait,
                    elle, ensi come saige damoiselle qu'elle estoit, dit contre son cuer que cist chevalier
                    poroit bien seucorre sa mere. Atant ne fait nulle demorance, mes tot maintenant monte
                    a chevaus entre lui et deus vallet qui avech lui estoient venus par lui fere conpangnie.
                    Elle ne prent pas conjé dou roi, mais se met a la voie pour le chemin dont elle avoit
                    veü que li chevalier estoit alés. Elle chevauce si hastivemant qu'elle ot atint li
                    chevalier et la dame.</p>
                    <lb/>
                    <p xml:id="d001l45" n="4" rend="unnumbered">&lt;Et quant&gt;la damoiselle ot atint li chevalier, elle se devalle dou palefrois
                    a la terre, et se jette a jenoilz devant au chevaus dou chevalier, et crie merci au
                    chevalier qu'il li entende ce qu'elle li voudra dir. Li chevalier, que veoit la damoiselle
                    ensi a jenoilz, et &lt;que&gt; li crioit merci si pietusement, il n'a grant pitié,
                    il li dit «Bielle douce amie, hostés sus tot heramant, et demandés ce que voz voudrés,
                    car je vos creant loiaumant que je vos aiderai de tot mon pooir». Lors se drece en
                    estant la damoiselle, et li dit: «Ha, franc chevalier et jentilz, aiés pitié de moi
                    et d'une moie mere que de mout grant ages est, et mettés conseill e&lt;n&gt; mon affer!
                    Car sachiez de voir que nos somes les plus desconsiliés femes dou monde, et celle que
                    greingnor tors nos est fait». Li chevalier, quant il entent ensi paller la damaiselle,
                    il n'a si grant pitié que lermes li venoient as ieaus, et li dit: «Damoiselle, or mes
                    asennés dou fait, et je vos creant loiaument que je ne voz faudrai l'aïde de tot mon
                    pooir». «Grant merci», dit la damoiselle, «et je vos conterai maintenant». Atant comance
                    en tel mainieres: «Sire», fet elle, «il est voir que je ai une mere &lt;que&gt; de
                    mout grant aages est, et fu seuror a Lamorat de Listinois, que mout fu buen chevalier,
                    et celui Amorat se morut au tens dou roi Huter Pandragon. Et quant il se trepassé,
                    il ne laissé nul enfant, dont tote sa terre remest a ma mere, et la tien aprés sa mort
                    grant tenz en pes. Or avient que or novellemant est creüs eu païs un quenz que mout
                    cruels est, &lt;et&gt; marçesoit a nostre terre. Et cestui quenz, ensi come cruelz
                    homes qui est jeunez, et ne est si sennés come mestier seroit, et il est mout poissant
                    et de terre et d'avoir. Et quant il voit ma mere qe ne avoit baron ne home que la defendisse,
                    il nos vient sour nostre terre. Et por ce qu'il a assés greignor pooir de noz, et il
                    nos a tollue maintes terre et maint chastiaus, et un seulemant nos estoit remés. Et
                    il est venus con tot son pooir, et aseige li chastiaus bien a .§{iiii.c}. chevaliers.
                    Et ma mere est dedenz, et a avech li bien cent chevalier. Et quant ma mere se voit
                    a si grant meschief, elle m'envoie au roi Artus pour quere aïde. Et li roi m'avoit
                    hotroiés de mettre buen conseill e[n] [p. 236] mon afer. Mais quant je vi hui la grant
                    chevalerie que vos feïstes en la place de Kamaaloth, je dit a moi meïsmes que je ne
                    poroie avoir meillor conseill ne mellior haïde que li vottre. Et por ce me mis je aprés
                    vos, et la Deu merci treuvés vos ai. Dont je vos cri merci, pour la douce Mere Deu,
                    que vos veignés avech moi pour aidier ma mere de celui maveis homes».</p>
                    <lb/>
                </div2>
                <div2 xml:id="d001c018" n="18">
                    <head>&lt;18&gt;</head>
                    <p xml:id="d001l46" n="1" rend="unnumbered">«Damoiselle», fait li chevalier, «je te fais savoir qu'il a plus de quaranz anz passés
                    que je ne portai armes se non hui, tant seulemant con vos meïsmes dites que veïstes;
                    ne ne avoit voluntés de plus fere d'armés. Mais quant je regart a votre affere que
                    estes a si grant meschief et si desconsiliés, me fait ensi le quer changier que je
                    vos di que je sui celui que mon cuer osterai de ce qu'il s'avoit propensee, et me vuoill
                    travailler de votre beiçonge. Et ancois le me fait fere un autre choçe, que je vuoill
                    que vos sachiez: que m. Lamorat de Listinois fu grant mon amis. Et por ce soiés tot
                    seüremant car je prent desormais vottre afere sor moi, car je vos aiderai de tot mon
                    pooir». «La Mere Deu voz en rent buen guerardon», dit la damoiselle.</p>
                    <lb/>
                    <p xml:id="d001l47" n="2" rend="unnumbered">Atant monte sour son pallefrois, et se met au chemin avech li chevalier, et chevauchent
                    tot celui jor jusque au soir. Et quant li soir fu venus, li chevalier fait drecier
                    un mout riche pavilonz e&lt;n&gt;mi la foreste, et enluech demorent la nuit, et ont
                    bien tout ce que mestier fu eaus, et por lour et pour lour chevaus.</p>
                    <lb/>
                </div2>
                <div2 xml:id="d001c019" n="19">
                    <head>&lt;19&gt;</head>
                    <p xml:id="d001l48" n="1" rend="unnumbered">A l'endemain bien pour maitin se lievent, et montrent en lour chevaus. Et chevauchent
                    tant par lour jornés sanz aventure treuver que a mentovoir face en contes, qu'il furent
                    venus en Terre Forraine mout en repoust leu, et enluech sojornent trois jorz. Au quart
                    jorz montrent a chevaus entre li chevalier et trois sez escuierz, et la damoiselle
                    et trois sez vallet. Et acomandent la dame a Deu, que ne la moine mie li chevalier
                    avech lui, et se mistrent au chemins. Et chevaucent tant qu'il ne arestrent lour aler
                    qu'il furent venus en Lystinois, pres au chastel a trois liegues, et enluech demorent
                    jusque au soir. Et quant la nuit fu venue, il chevauchent tant qu'il furent venus au
                    chastiaus. Et la damoiselle, que bien savoit le leu dont l'en pooit miaus aler eu chastel,
                    le moine en tel mainieres qu'il entrerent dedenz le chastiaus, enci qe cil que dehors
                    estoient ne s'en apercevent ne tant ne quant. Et quant il &lt;i&gt; furent, desmontrent
                    e&lt;n&gt;mi la maistre forteressce. Et quant la mere voit sa fille, elle li fait grant
                    joie et au chevalier ausint, mes non mie si grant con elle eüsse fait ce elle seüsse
                    qu'il estoit. Que vos en diroie? La dame fist aparoillier a souper richemant, et menuien
                    et boivent aaiçemant.</p>
                    <lb/>
                    <p xml:id="d001l49" n="2" rend="unnumbered">Et quant il estoient a les tables, et la dame et le hautres qui hi estoient ont bien
                    veü et regardés li chevalier, il s'en font grant mervoille de ce qu'il le voient si
                    vielz et que le voient ci grant et si corsus. Et quant il ont mengiés, il ont hostés
                    les tables, et la dame trait a repoust sa fille en sa chanbre, et fait apeller jusque
                    a doçe chevaliers, li plus saiges que eu chastiaus estoient, mais li chevalier ne i
                    fu pas. Et quant la dame voit sez chevalier en sa chanbre, elle li dit: «Bielle fille,
                    est cestui chevalier l'aïde que li roi Artus nos envoie? Mauveisemant avés prochaciés
                    notre beiçogne selonc mon avix, car quidoie que voz eüssiés amoinés m. Lancelot dou
                    Lac, ou m. Tristan de Leonois, ou m. Gauvain, li niez au roi Artus, ou m. Palamidés
                    li Paienz, ou des autres buen chevaliers de la Table Reonde jusque a doce chevaliers.
                    Et vos avés amenez un si vielz chevalier que semble que ait plus de cent anz d'ages!
                    Et malement avés fait &lt;ce&gt; por ce que je voz envoiai a la cort dou roi Artus».
                    Et quant la damoiselle ot bien entandus ce qe sa mere li avoit dit, elle respont: «Mere,
                    merci pour Deu! Ne me blamés mie jusque atant que vos savrés miaus le fait que vos
                    ne savés encore. Et vos di tot voiremant que je vos ai amenés meillor seucors que se
                    je vos eüsse amenés .§{xx}. li meillor chevalier que soient en toute le cort dou roi
                    Artus. Car sachiez sanz nulle faille &lt;que&gt; je voz ai amenés li meillor chevalier
                    et li plus poissant que soit en tot ceste monde, que je voz di de voir que je li vit
                    fere la greingnor mervoille d'armes que feïsse jamés nul chevalier ne ansienement ne
                    novellemant. Car sachiez de voir que je li vit abattre en un jor plus de .§{xxx}. chevaliers
                    li meillor de l'ostiaus dou roi Arus. Et entr'aus furent ceaus que je vos nomerai ci:
                    il i fu m. Lancelot dou Lac et m. Tristan de Leonois; et m. Palamidés li Paienz et
                    m. Gauvain; et monseingnor li roi Artus, cui je dovoie nomer primieremant; et Hestor
                    de Marés et m. Lamorat de Galles; et des autres tant que bien furent .§{xxx}. entre
                    rois et barons et chevaliers de grant renomee. Et de ce soiés vos tot aseür qu'il est
                    meillor chevalier dou monde».</p>
                    <lb/>
                    <p xml:id="d001l50" n="3" rend="unnumbered">Et quant la mere et li chevaliers que enluech estoient ont hoï ce que [p. 237] la damoiselle
                    avoit dit, il n'ont mout grant joie, et distrent qu'il firont grant honor au chevalier.
                    Atant s'en vont tuit ensemble la ou li chevalier estoit, et la dame et tuit li chevaliers
                    se humilent mout ver lui, et li offrent serviz et henorz. Que voz en diroie? La dame
                    ne tient plus pallemant a lui, por ce que travailliés estoit assés, car sanz faille
                    il avoient chevauchiez maintes jornés, mais le fait moiner en une chanbre, et vallet
                    le coucierent mout henorablemant. Et se dormirent aaiçement jusque au jors.</p>
                    <lb/>
                </div2>
                <div2 xml:id="d001c020" n="20">
                    <head>&lt;20&gt;</head>
                    <p xml:id="d001l51" n="1" rend="unnumbered">Et quant l'endemain fu venus, li chevalier se lieve, et vait oïr la messe dou saint
                    Espirit. Et atant furent les tables mises et le mengier aparoilliés, si se desnerent
                    en la maistre sale, et si i furent tuit li plusor des chevalier dou chastiaus. Et la
                    vielle dame et maintes autres dames et damoiselles estoient en celle meïsmes sale,
                    mais san faille ne estoient a les tables des chevaliers, mais as autres tablez. Et
                    mout fasoient grant joie et grant feste au Viel Chevalier, et le henorent plus que
                    c'il fust li roi Artus meïsmes.</p>
                    <lb/>
                    <p xml:id="d001l52" n="2" rend="unnumbered">Et quant il ont mengiés et les tables furent hostés, et toutes les dames et damoiselles
                    dou chastiauz estoient en celle sale asemblé, atant se drece en estant li buen chevalier,
                    et parole en tel mainieres: «Dame», fet il, «je sui venus par votre beiçons achever,
                    et votre fille mes a fait entendant que ceste quenz que dehors est voz a tollue vottre
                    terre, et que encore voz veaut il tollir cest chastiaus, et a toute ceste choçe ne
                    a droit. Dont je vuoill savoir par vos et par cist preudomes que ci sunt se il est
                    ensi con ceste damoiselle mes a fait entendant». Atant respont la dame, et dit: «Sire
                    chevalier, ensi voiremant m'aït Dex et sa Mere, et voz dont venir a buen chief de cest
                    fait, comant il est tout ensint con ma fille vos a fait entendant». Et aprés la dame
                    distrent maint chevaliers que «voiremant est il ensint come notre dame et sa fille
                    voz ont dit». «Donc», dit li chevalier, «desormais me conbaterai je plus seüremant,
                    quant je sai que li droit est dever noz. Car sachiez tot voirement que celui que a
                    le droit a Damedeu avech lui, et celui que a tiel Sire a conpainz et de sa partie,
                    seüremant se puet conbattre. Et por ce, seingnor chevaliers, quant nos avon le droit,
                    et que avon tiel chanpions avech nos con est nostre Sire, seüremant nos peons conbattre
                    e[n]contre nostre enemis. Car c'il fussent de la moitié plus genz qu'il ne sunt, a
                    le grant droit que nos avonz et le buen chanpions, si vos di tot voiremant que nos
                    li metrons a la voie. Et voz lou que a l'endemain noz mettonz a la voie et au chanp
                    por conbatre a notre enemis». Et atant se taist li chevalier, ne ne dit plus.</p>
                    <lb/>
                </div2>
                <div2 xml:id="d001c021" n="21">
                    <head>&lt;21&gt;</head>
                    <p xml:id="d001l53" n="1" rend="unnumbered">Et quant li chevaliers dou chastiaus hont hoï ensint paller li chevalier, il distrent
                    entr'aus que voiremant est saiges li chevalier, et que mout a bien pallés. Et dient
                    qu'il firont tot ce qu'il lour comandera, et qu'il ne li faudront tant con il aüssent
                    la vie eu cors. Et quant li Viel Chevalier voit la bone voluntés des chevaliers dou
                    chastiaus, il n'a grant joie dedenz son cuer. Il prent tot maintenant un vallet, et
                    li dit: «Tu alerai tot droitemant tantost au quenz, et li di que je sui un chevalier
                    de grant agez, et qui a plus de quaranz anz passés que je ne portai armes; mais por
                    le grant houtrajes que je ai oï dir qu'il fasoit a ceste dames sui je venus. Et que
                    je li mant que s'il veaut rendre toute sa terre a ceste dames, et s'il se velt hoster
                    de l'aseige de ceste chastiaus, q'il me plet assés. Et se il ce ne veaut fere, si li
                    faites savoir con je li mant qe je li alerai demain sovre, et qu'il se aparoille, qu'il
                    me veira demain au chanp por defendre la droiture de ceste dames». Li vallet respont
                    que ce fira il bien. Atant se part li vallet et se met a la voie, et s'en vait tot
                    droitemant eu chanp. Et desmonte e&lt;n&gt;mi le pavilonz dou quenz, la ou il le trueve
                    a grant conpangnie de chevaliers.</p>
                    <lb/>
                    <p xml:id="d001l54" n="2" rend="unnumbered">Li vallet salue li quenz bien et sajemant, et li quens li dit que bien soit il venus.
                    «Sire quens», dit li vallet, «un chevalier a cui je sui voz mande tel paroules con
                    vos hoïrés: je voz fais savoir qu'il est un estranges chevalier, que bien a plus de
                    cent anz d'ages, et qu'il est plus de quarans anz qu'il ne porte armes. Mais por ce
                    qu'il a entandus le grant houtrajez et le grant tort que voz faites a ceste dames,
                    dedenz est il venus. Et vos mande que se vos volés rendre toute la terre que voz avés
                    tollue a la dame, et ancois que voz vos hosterés de l'aseige de ceste chastiaus, il
                    li plet bien. Mes se ce ne volés faire, il voz fait savoir q'il vendra demain au chanp
                    por conbattre a vos et a votre jenz. Et si voz mande que se vos fuissiés de la moitié
                    plus jenz que vos ne avés, si vos quide mettre a desconfitture, tant set que la dame
                    a grant droiture; et ce est ce que mon seingnor vos mande». Et quant li quenz ot oï
                    ce que li vallet li ot dit, il le tient a une fable, et dit au vallet qu'il se torne
                    a son seingneur, et qu'il li die, c'il est forssennee, que sa forsennerie li poroit
                    faire grant domajes. Et quant li vallet ot hoï la response dou quens, il ne se puet
                    [p. 237] tenir qu'il ne li die: «Sire quens, a l'endemain porés veoir se mon seingneur
                    est saiges ou forsennee». Atant se part li vallet sanz prendre conjé au quenz, et chevauce
                    tant qu'il fu venus eu chastiaus, la ou il trueve son seingnor, et li conte tot a mot
                    a mot ce que li quenz li mande. Atant dit li Viel Chevalier entre li chevaliers dou
                    chastiaus: «Seingnor», fait il, «nos avonz fait tot ce que a droit convient, et avon
                    mis la raisonz dever nos. Et por ce vos pri que chascun s'aparoille entre hui et ceste
                    nuit de tot ce que a battaille mortiel convient, si que a l'endemain nos alonz esprover
                    a nostre enemis; et que chascuns soit vaillanz homes, et que la mort ne prisiez un
                    esporonz le droit defendant!». Et li chevaliers li respondirent qu'il en firont tot
                    lour pooir.</p>
                    <lb/>
                    <p xml:id="d001l55" n="3" rend="unnumbered">Que voz en diroie? Par tot li chastiaus se fait grant apareillemant de tot ce qu'il
                    veont que lour eüsse mestiers. La nuit dormirent mout pou, car tuit atendoient con
                    grant doutte le jor de l'endemain, car sanz faille il connoisent bien qu'il avoient
                    a fere a trop bone jenz et granz.</p>
                    <lb/>
                </div2>
                <div2 xml:id="d001c022" n="22">
                    <head>&lt;22&gt;</head>
                    <p xml:id="d001l56" n="1" rend="unnumbered">Et quant l'endemain fu venus, li chevaliers se lievent tuit, et alent hoïr la messe
                    dou saint Espirit, et battent lor coupe de lour pechiez. Et puis se armerent au miaus
                    qu'il puent, et montrent en lour chevaus. Et quant il furent montés et aparoilliés,
                    li Viel Chevalier fist fere une battaille et une bainieres seulemant, et i mist buen
                    conduiseor. Et aprés hoissirent bors dou chastiaus, et se mistrent ad aler ver li chanp
                    dou quenz.</p>
                    <lb/>
                    <p xml:id="d001l57" n="2" rend="unnumbered">Et les dames et damoiselles et vallet, et toutes les jenz dou chastiaus que armes ne
                    poroient porter, estoient montés as quernaus pour veoir la battaille, et tuit prient
                    Damedeu et sa Mere que pour lour pitié donast le onor de la battaille a lour homes.
                    Et quant li Viel Chevalier et les autres qui avech lui estoient, que bien puent estre
                    jusqe a cent chevaliers, furent pres au chanp dou quens a une abaletrie, il comande
                    que la banieres ne aille plus avant. Atant s'arestrent tuit enluech par le comandemant
                    lour seingnor. Et por coi li fist ensi arester li Viel Chevalier? Por grant cuer, car
                    il voit que li quenz ne sa jenz ne estoient aparoilliés, car il li paroit fere grant
                    coardie de asaillir li chanp tant con il fussent desgarnis. Et par ceste achaionz fist
                    il arester sa genz, por ce qu'il se peüssent  aparoillier, car li quenz ne avoit fait
                    nul aparoill, car il avoit eü a fable tot ce que li Viel Chevalier li avoit mandés.
                    Et quant li quens et sa genz virent venir les genz dou chastiaus si ordreemant, il
                    crient tuit: «As armes, as armes!». Il se armerent et montrent en lour chevaus heramant.
                    Et quant il furent armés et aparoilliés, li quenz fist fere deus battaille, et en chascune
                    mist buen conduiseor et ducens chevaliers. Atant se mistrent ad aler verz les jenz
                    dou chastels bien et sajemant, les une battaille avant les autres. Et quant li Viel
                    Chevalier voit venir li quens et sez homes, il comande tot maintenant a lour chevalier
                    qu'il laissent corre sour lour enemis ardiement. Et celz que ont eü le comandemant
                    de celui cu'il avoient a seingnor, il ne font nul deleament, mais tot maintenant baissent
                    les glaivies, et mistrent chevaus a sporonz, et vont verz lour enemis bien con chevalier
                    de grant valors. Et quant la primiere battaille dou quens virent venir lour enemis
                    en tel mainieres, il ne font senblant qu'il soient de rienz esbais, ains vont contr'aus
                    au ferir de sporonz mout hardiemant. Et quant il vienent au jondre des glaivies, il
                    se trefierent sor l'escu de toute lour force. Il i fu si grant l'esfrocier des lanse
                    que ce fu une grant mervoille; or peüst veoir chevalier verser a la terre et chevaus
                    trebucier, or peüst hoïr la crie et la noisse si grant que l'en ne hoïst le Deu tonant.</p>
                    <lb/>
                    <p xml:id="d001l58" n="3" rend="unnumbered">Que vos en diroie? Li Vielz Chevalier ne fait d'armes a celui point, car il voloit
                    que avant fussent toutes les genz dou quenz en la mellee. Et quant li quens voit que
                    la mellee estoit si comenciés, et voit les homes dou chastiaus que estoient si pou
                    de jenz et qui sunt venus si ardiemant, il s'en fait grant mervoille, et comande tot
                    maintenant a ceaus de sa banieres qu'il laissent corre sour lor enemis si aspremant
                    qu'il ne remaingne un seul a chevaus.</p>
                    <lb/>
                </div2>
                <div2 xml:id="d001c023" n="23">
                    <head>&lt;23&gt;</head>
                    <p xml:id="d001l59" n="1" rend="unnumbered">Et quant les homes dou quens ont eü le comandemant lour seingnor, il ne font nul deleament,
                    ainz baisent les glaivies et mistrent chevaus a sporons, et laissent corre sor lour
                    henemis hardiemant. Et quant il vienent au jondre des glaivies, il mistrent assés de
                    ceaus dou chastel a la terre. Il li maumenent si malemant, a ce qu'il estoient pou
                    de genz enver celle dou quens, qu'il ne puent plus souffrir, ainz convient a fine force
                    qu'il greppissent la place. Et de ce ne sunt pas da blasmer, por ce qu'il avoient mout
                    bone chevalerie contr'aus. Et quant li Viel Chevalier voit que li quens et toute sa
                    gens estoient en la battaille, et voit que sa genz ne puent plus souffrir, il dit que
                    desormais poroit il trop demorer. Atant ne fait plus deleament, il enpuingne sa lanse
                    et hurte [p. 238] chevaus de sporons, il vait ferir ver la greingneur presse qu'il
                    voit de sez enemis. Il fiert le primier chevalier qu'il encontre si roidement qu'il
                    le porte a la terre tiel atornés q'il ne a mestier de mire. Et quant li chevalier ot
                    abatus celui, il ne s'areste pas sor lui, ainz en fiert un autre de celui poindre meïsmes
                    si fort qu'il le flatis mout duremant a la terre. Que vos en diroie? Li chevalier fiert
                    le tiers et le quart et le quint et le seïsmes, il fait tant entre de lanse et dou
                    pis dou chevaus et de soi meïsmes qu'il abati en son venir plus de vins chevaliers.
                    Et quant li Viel Chevalier ot bliçés sez glavies, il mist main a l'espée, qe mout estoit
                    grant et fomie. Il se met entre sez enemis si hardiemant con fait le leup entre le
                    berbis, il comance a doner grandismes coux a destre et a senestre, il arache heume
                    de teste et escu de cuel, il trebucie chevaus et chevalier a la terre. Il ne atint
                    chevalier a droit coux q'il ne le mette a la terre, il fait si grant mervoille d'armes
                    que tuit ceaus que en la battaille se conbattoient en sunt tuit esbaïs, ensi li amis
                    con li enemis.</p>
                    <lb/>
                    <p xml:id="d001l60" n="2" rend="unnumbered">Et quant li chevaliers dou chastel virent la grant mervoille et le grant domajes que
                    li Viel Chevalier fasoit de lour enemis, il en croist chascuns en force et en pooir
                    et en bonbant. Il corrent sour lour henemis mout hardiemant, et comencent la mellee
                    assés plus asspre que devant. Il en vaillent assés de miaus que devant ne au comencement;
                    il domajent mout lour enemis. Et quant li Vielz Chevalier ot veü sez chevaliers que
                    ensi sunt acordés a bien fere, il n'a grant joie, il ne demore pas en leu, ainz vait
                    parmi la renz abattant et ociant chevalier et chevaus, il fait tant qu'il est plus
                    redoutés que tonoir. Il ne senble pas chevalier, mes foudre et tenpestes, car sachiés
                    tot voiremant qu'il ne fu onques nul chevalier que tant feïstes en un jorz grant mervoille
                    d'armes con cestui fist. Et sanz faille il fait si grant maus de lor enemis qu'il n'i
                    a nul si hardis e&lt;n&gt; tote la place, quant il ont esprovés le chevalier, qu'il
                    l'oçast atendre, ainz li fuient devant ensint con font le bestes devant le lyons.</p>
                    <lb/>
                    <p xml:id="d001l61" n="3" rend="unnumbered">Que vos en diroie? Sachiés que la jenz dou quens ne puent souffrir le grant domajes
                    que li Viel Chevalier fasoit d'eaus. Et ce ne est pas mervoille, car sanz faille li
                    Viel Chevalier mo&lt;n&gt;tre en celle mellee si grant mervoilles d'armes que la stoire
                    nos tesmoingne; car se m. Lancelot ou m. Tristan ou m. Palamidés, ou cinquant des meillor
                    chevalier de la Table Reonde fussent a celui point avec les homes dou quens, si ne
                    avront peü souffrir le grant pooir dou Viel Chevalier. Et por ce que les homes dou
                    quens, quant il ne puent plus souffrir, il se tornerent en fuie tant con il plus puent.
                    Et li Viel Chevalier et les autres chevalier dou chastel, quant il virent que lour
                    enemis sunt tornés a desconfiture, il li chacent plus de deus liegues, et toute fois
                    li aloient abattant et ociant; il en font trop grant domajes. Et quant il ont mantenue
                    lour chacie une grant pieces, il ne li chacent plus, ainz s'en tornerent arieres. Et
                    pristrent li quens et bien cent chevaliers de lour enemis, et li moinent dedens le
                    chastiaus.</p>
                    <lb/>
                    <p xml:id="d001l62" n="4" rend="unnumbered">Et s'en alent en la maistre forteressce, et li Viel Chevalier se fist desarmer et li
                    autrez chevalier ausint. Et la dame et tuit li chevalier dou chastel font si grant
                    henor au Viel Chevalier con c'il fust un cors saint. Et quant li Viel Chevalier fu
                    desarmés, il comande que li quenz et sez chevaliers soient mis en bone garde, et ancois
                    dist que l'en alast en la place la ou la battaille avoit estés, et qu'il preïssent
                    tuit li mors, ensi li enemis con li amis, et qu'il le feïssent enterrer en terre beneoit.
                    Et il le fìrent tot ensint con il avoit comandés, et la jenz a bandon dou chastel s'en
                    alent tuit eu chanp dou quens, et pristrent le tref et pavillons et les arnoiz qu'il
                    i treuvent, que assés furent. Que vos en diroie? &lt;La nuit&gt; se dormiren't et repousent
                    jusque au jors. Et quant l'endemain fu venus, et tuit li chevaliers furent levés, ceaus
                    que sain et haitié estoient, car san faille il n'i avoit assés d'enavrés, li Viel Chevalier
                    li fait tuit asembler en la maistre sale, et aprés li Viel Chevalier paroule en tel
                    mainieres:</p>
                    <lb/>
                </div2>
                <div2 xml:id="d001c024" n="24">
                    <head>&lt;24&gt;</head>
                    <p xml:id="d001l63" n="1" rend="unnumbered">«Seingneur», fet il, «Damedeu nos a donés grant grace, que avés en votre pooir celui
                    que vos ha fait si grant domajes. Et de ce dovés savoir buen gré a nostre Sire et a
                    sa Mere, ne ne dovés monter en orgueill ne en bonbant, ainz en dovés estre plus hunble
                    et meillor. Or, quant voz avés en votre pooir votre enemis, et que en poés faire a
                    votre voluntés, si vos lou je que voz faichois pes a lui, et que soiés buen amis et
                    buen voisinz». Et atant se taist qu'il ne dit plus. Lors se met avant un chevalier,
                    qui mout estoit saiges et enparlés, et dit: «Monseingnor, voz noz avés hostés de grant
                    perilz, si con de perdre la vie et notre terre, et estes les omes au monde que nos
                    miaus dovons amer et tenir a seingneur. Or nos avés mis devant tot ce que a nostre
                    affere est buen, con de fere pes a ceste quenz. Et je vos di que la pes se puet fere
                    assez bone, et vos diroie comant: il est voir que cist quenz qe nos avon pris est mout
                    [p. 238] jentilz omez, et riche de terre et d'amis, ne ne a feme. Et madame que ci
                    est ha une fille tiel, con vos poés veoir, qui est enseingnés et saiges, et est bien
                    d'ausi haut lingnee con est li quenz, et si a maint chastiaus et maintes terres. Et
                    por ce seroit buen que l'en li donast ceste damoiselles a tote sa terre et chastiaus,
                    et en ceste mainieres seromes buen amis, et les avromes a seingneur; et ce est le meillor
                    de lui et de nos». Atant se taist li chevalier qu'il ne dit plus.</p>
                    <lb/>
                </div2>
                <div2 xml:id="d001c025" n="25">
                    <head>&lt;25&gt;</head>
                    <p xml:id="d001l64" n="1" rend="unnumbered">Aprés cestui distrent maint autres preudomes que ce seroit buen, et li Viel Chevalier
                    dist a la dame se elle veaut ensint con cist chevaliers ont dit. «Sire», fet elle,
                    «vos est nostre seingnor, et s'il plest a vos et a cist autres chevaliers, nos le volons
                    bien». Et li Viel Chevalier et toz lez autres distrent qu'il le volent voluntiers,
                    et la dame et sa fille dient qu'elle le volent bien. Atant comande li Viel Chevalier
                    que l'en li amenast li cuens et doçe chevaliers de ceaus qui avech lui estoient pris.
                    Lors s'en vont maint chevaliers, et ont amenés li quens et doçe autres chevalier o
                    lui.</p>
                    <lb/>
                    <p xml:id="d001l65" n="2" rend="unnumbered">Et quant il furent en la maistre sale, et li quens et sez chevalier ont trovés si grant
                    jenz, il ont grant doutte et grant peor de morir. Et quant li quens fu devant li chevalier,
                    il le salue mout hunblement. Li chevalier li rent son salus, et li fait aseoir dejoste
                    lui. «Sire quens», fait li Viels Chevalier, «voz avés veü que pour le grant houtrajes
                    que vos avés fait a ceste dames, nostre Sire Deu vos en a fait venir a tel point que
                    l'en vos poroit bien mettre a mort. Et por ce veés que la gherre et l'otrajes ne est
                    pas bone, mais mauveis durement. Et por ce que la pes est bone, voz lou je que voz
                    faichois pes a ceste dames. Et je sai que voz ne avez feme, ne la dam&lt;oisell&gt;e
                    ne a baron, et voz est de grant lingnee et elle ausint. Dont je voz lou et conseill
                    que vos la damoiselle prennés a feme a totes sez terres et chastiaus, et feites pes
                    et soiés buen amis». Quant li quens entent ensi paller li chevalier, il n'a grant joie
                    dedens son cuer, car il avoit devant peor de morir. Il ne demande conseill a sez homes,
                    ainz respont au Viel Chevalier, et li dit: «Sire, tot ce que vos mes comanderés et
                    enchargierés, firai je».</p>
                    <lb/>
                    <p xml:id="d001l66" n="3" rend="unnumbered">Lors fait li Viel Chevalier venir avant la dame et sa fille, et fist venir un prester
                    et fait mettre l'aneaus a la damoiselle; et fu donés pour feme au quenz Ghiot, que
                    ensi estoit il apellés. Et li confés qu'il a pour doaire de sa feme li chastiaus et
                    le terres qu'il li avoit tollue, et ancois li chastiaus de Belloé, la ou il estoient.
                    En tel mainieres fu donés la damoiselle de Listinois, que Aleyne estoit apellés, pour
                    feme au cuens Ghiot. Et quant ceste mariages fu fait, et fermés bone pes entr'auz,
                    atant comance por le chastel la joie et la feste mout grant, et toute la gherre et
                    la malvoillanse q'il avoient eü devant sunt tornés en grant amors et en grant bienvoillanse.
                    Et ensi set fere nostre Sire Deu, cellui qui est plein de toute pitié. Que voz en diroie?
                    Bien un mois dure la joie et la feste par tot le chastiaus, et toute fois i demore
                    li Viel Chevalier, et tuit li fasoient si grant henor con c'il fust un cors saint.
                    Et maintes fois le requirent de son estre et de son nom, mais il lour ne en dist rienz,
                    dont il n'avoient grant ire et grant corrus.</p>
                    <lb/>
                </div2>
                <div2 xml:id="d001c026" n="26">
                    <head>&lt;26&gt;</head>
                    <p xml:id="d001l67" n="1" rend="unnumbered">Qant li Viel Chevalier ot demorés en cest chastiaus plus d'un mois, si dit qu'il veaut
                    torner en son païs. Et a l'endemain se lieve bien pour maitin, et quant il ot hoï le
                    servise nostre Sire, il prent sez armes et se fait armer. Et quant la dame et sa fille
                    virent que li Viel Chevalier s'en veaut aler, elle s'en vindrent a llui, et li distrent:
                    «Sire, noz ne savon qui voz est, dont il nos en poise duremant. Mais quant il vos est
                    pleü de non descovrir le votre nom ne votre estre, il nos en convient souffrir. Mes
                    quel que voz soiés, noz vos avon a nostre seingneur, et tout quant noz avonz de pooir
                    en dir et en fere est a votre comandemant, car sanz faille voz est les homes au monde
                    que noz dovonz miaus amer». Et li Viel Chevalier le mercie assés, et dist q'il est
                    lour amis et lour bienvoillan[t]. Atant se trecomanderent a Deu.</p>
                    <lb/>
                    <p xml:id="d001l68" n="2" rend="unnumbered">Li chevalier monte a chevaus entre lui et trois sez escuiers, et se met au chemin por
                    retorner en son païs. Et li quens et tuit li chevalier dou chastiaus montrent, et &lt;le&gt;
                    convoient toute celle jornees. La nuit herbergierent en un chastels que au quens estoit,
                    la ou il ont toutes chouses assez sofissianmant. A l'endemain bien pour maitin se lievent
                    et montrent en lour chevaus, et se mistrent au chemins, et li quens et sez chevalier
                    le convoient bien .§{viii}. liegues. Et quant il les ont tant convoié con voz avés
                    hoï, li quenz et tuit sez chevaliers offrent au Viel Chevalier serviz et onor, et li
                    distrent qu'il sunt sez chevalier a tout lour vivant. Et li Viel Chevalier le mercie
                    assez, et dit qu'il veaut estre bien lour amis. Atant se trecomanderent a Deu, et li
                    quenz et sez homes s'en tornerent a lor ostiaus, et li Viel Chevalier et sez escuierz
                    se mistrent au cheminz, et chevaucent maintes jornés sanz aventure [p. 239] treuver
                    que a mentovoir face en contes. Il chevaucent tant qu'il furent venus eu roiames de
                    Norbellande.</p>
                    <lb/>
                </div2>
                <div2 xml:id="d001c027" n="27">
                    <head>&lt;27&gt;</head>
                    <p xml:id="d001l69" n="1" rend="unnumbered">Coment l'Ansien Chevalier mist a desconfiture Sadoc et vinz chevaliers.</p>
                    <lb/>
                    <p xml:id="d001l70" n="2" rend="unnumbered"></p>
                    <lb/>
                    <p xml:id="d001l71" n="3" rend="unnumbered">Et un jors qu'il chevauchoit par une grant forestes, atant encontrerent une grant conpangnie
                    de chevaliers qe bien puent estre jusque a vins. Et se aucun me demandoit que li chevaliers
                    estoient, je diroie que cestui estoit un chevalier que Sadoc estoit només, et tuit
                    les autres estoient a llui. Il estoit un des plus cruelz homes de ceste monde, et voloit
                    trop grant maus a tuit li chevalier herrant. Et tuit ceaus qui trovoit en forestes
                    ou loingne de genz, et il peüst venir au desus de lui, il li mettoit tuit a la mort.
                    Et sanz faille s'il voloit lour maus, ce n'estoit grant mervoille, que sachiez tout
                    voiremant que chevalier errant avoient ocis le pere de cestui Sadoc, qui estoit un
                    buen chevalier des meillor dou monde. Et quant Sadoc voit cestui chevalier, il n'a
                    grant joie, car il voit qu'il les a truevés si en repoust qu'il li mettra a mort si
                    que jamés ne sera seü. Lors comande a un de sez chevalier, qui mout estoit preudomes,
                    qu'il aille joster au chevalier. Et celui que li comandemanz son seingnor ne ouçe refuser,
                    ne fait nul deleamant, mes tot maintenant broche de sporons et vait ver li chevalier
                    que encore estoit auques loingn. Et quant il fu a llui venus il ne le salue pas, ainz
                    li dit: «Danz chevalier, gardés vos de moi, car a joster voz estuet». «Sire chevalier»,
                    fet il, «alés de pars Deu, car je ne vuoill la joste de voz, ne de nul autres, car
                    sachiez de voir qu'il a mout grant tenz que je ai laissiés ceste costume, et grant
                    beiçonz est le por coi je vais ensint». «Sire chevalier», fet cil, «sachiez de voir
                    que je ne puis refuser la joste de vos, que mon seingnor que la est les mes a comandés».</p>
                    <lb/>
                </div2>
                <div2 xml:id="d001c028" n="28">
                    <head>&lt;28&gt;</head>
                    <p xml:id="d001l72" n="1" rend="unnumbered">«Sire chevalier», fait il Viel Chevalier, «quant vos est a seingneur, alons a llui,
                    et li firon savoir mon affer. Et je croi qu'il soit tant saiges et tant cortois que
                    quant il savra mon affer, qu'il me laiera aler tot quitemant». «Sire», ce dit il chevalier,
                    «quant vos ce volés, il me plet assés». Atant ne font plus deleament, ainz s'en vont
                    tot maintenant la ou Sadoc estoit. Et quant li chevalier fu a llui venus, il le salue
                    mout cortoisemant. Et Sadoc a grant poine li rent son salus. «Sire», dit il Viel Chevalier,
                    «cestui m'apelle de joste, et je vos di que quant je aloie querant aventures ensint
                    come chevalier herrant vont, ne refusast pas la jostes. Mes sachiés de voir qu'il a
                    grant tenz qe je ne portai armes, et de ce que vos me veés ensi aler, le me fait fere
                    grant beiçons; dont je vos pri que voz ne m'arestés de rienz, mais me laissiés aler
                    tot quitemant». Et quant Sadoc hoï ensi paller li chevalier, il li respont aspremant:
                    «Sire chevalier», fet il «defendés voz tant con voz porés, car je voz fais savoir que
                    vos ne poés ale sanz jostes et mellee a cestui point, mais te convient morir, ou voz
                    noz metterés tuit a desconfiture». Quant li Viel Chevalier hoï ensi paller Sadoc, et
                    voit qu'il ne puet passer sanz jostes et mellee, il en est mout corruciés. Il respont
                    a Sadoc mout ireemant: «Vassal», fet il «quant je voi que ne me volés laissier passer
                    sanz joste et mellee, et veés que je sui si ansien homez, je vos di tot voiremant que
                    voz ne estes ici tant de chevalier que je ne voz met tuit a outrance en cestui jorz».
                    Atant apelle un de sez escuier, et se fait baillier li escus et lez glaivies et l'ieume,
                    et s'aporoille de la joste. Et quant il est aparoilliés que rien ne lli falloit, il
                    dit contre Sadoc et sez chevaliers: «Vassal», fet il, «la Deu merci je sui aparoilliés
                    de la joste, et li avrés prochainement». «Vassalz», ce dit Sadoc, «vos pallés mout
                    orguelieusemant, mes je le vos firai achatter chieremant».</p>
                    <lb/>
                    <p xml:id="d001l73" n="2" rend="unnumbered">Lors comande Sadoc a celui chevalier a cu'il l'avoit primieremant comandez la joste,
                    qu'il aille heramant joster au chevalier. Aprés ceste paroule ne font nulle demorance,
                    ainz se esloingne les uns da les autres, il baissen les glaivies et hurten chevaus
                    de sporonz, et vient les uns vers les autres mout hardiemant. Et quant il vienent au
                    jondre des glaivies, il se trefierent sour l'escus de toute lour force; il chevalier
                    bliçe sa lanse, et li Viel Chevalier fiert lui si roidemant qu'il le porte a la terre
                    enavrés a mort. Li Viels Chevalier, quant il a celui abatus, il ne s'areste pas sour
                    lui, ainz s'en vait verz les autres les glaivies bassiés, et lour dit qu'il sunt tuit
                    mors. Il fiert le primier chevalier qu'il encontre si aspremant qu'il le porte a la
                    terre tiel atornés qu'il ne a mestier de mire. Il en fiert le tierz et le quart et
                    le porte aussi a la terre.</p>
                    <lb/>
                </div2>
                <div2 xml:id="d001c029" n="29">
                    <head>&lt;29&gt;</head>
                    <p xml:id="d001l74" n="1" rend="unnumbered">Et quant Sadoc et sez chevaliers virent ce, il laissent corre tuit sour li Viel Chevalier,
                    et le fierent tuit a une fois devant et derieres et d'eschin. Et tuit bliçent lor glaivies
                    sour lui, ne de selle ne le remuent ne pou ne grant. Et quant li Viel Chevalier ot
                    bliçés sez glaivies, il mist [p. 239] main a l'espee, et comance a doner grandismes
                    cous a destre et a senestre. Il arace escus de cuel et heume de teste, il met chevaliers
                    et chevaus pour terre, il fait tant qu'il est plus redoutés que tonoir. Il ne atint
                    chevalier a droit coux qu'il ne le porte a la terre enavrés a mort; il ne semble pas
                    homes mes foudre et tenpestes. Il fait si grant mervoille d'armes que Sadoc et sez
                    chevaliers en sunt tuit esbaïs. Et [sachiés] tot voiremant [q]ue [...] chevalier Sadoc
                    ne ne [...] a chevaus que .§{x}. et [...] [quant] il ont tant souffert qu'il ne puet
                    plus souffrir c'il ne volent morir, il se mistrent maintenant a la fuie tant con il
                    puent de lour chevalz traire. Et quant li Vielz Chevalier vit qu'il les a mis a desconfìture,
                    il ne li vait pas enchauchant, ainz baille a son escuier son escus et son glaivies
                    et son ieume, et se met au cheminz, et chevauche toute celle jornee jusque au soir.</p>
                    <lb/>
                    <p xml:id="d001l75" n="2" rend="unnumbered">Et lors le porte aventure a un mostier de nonain, la ou il herbergie celle nuit aaiçemant,
                    car li freres de laienz le onorent et servirent de tot lor pooir. A l'endemain bien
                    pour maitin se lieve, et ale oïr le servise nostre Sire, et puis monte a chevaus et
                    acomande li freres de laens a Deu. Et se met au chemin bien pour maitin entre lui et
                    sez escuiers, et chevauce celui jor jusque a midi sanz aventure trover. Atant furent
                    entree en une forestes mout grant, et chevauchoit mout pensif.</p>
                    <lb/>
                </div2>
                <div2 xml:id="d001c030" n="30">
                    <head>&lt;30&gt;</head>
                    <p xml:id="d001l76" n="1" rend="unnumbered">Ci devise la grant bataille que fu entre li Viel Chevalier et Kara&lt;ca&gt;dos li
                    grant chevalier.</p>
                    <lb/>
                    <p xml:id="d001l77" n="2" rend="unnumbered"></p>
                    <lb/>
                    <p xml:id="d001l78" n="3" rend="unnumbered">Et quant il ot auques chevauchiez pour la foreste, et il oï crier une dame qui fasoit
                    mout grant noisse. Li chevalier, tot maintenant qu'il hoï crier, il s'en vait celle
                    part mout hastivemant. Et quant il fu la venus, et il ot trovez une mout bielle dames,
                    mais san faille elle estoit auques de ages. La dame avoit en son ghiron uns chevalier
                    que enavrés estoit tot novellemant. Et quant la dame voit li chevalier, elle li dit
                    mout pietusemant: «Ha, jentiz chevalier, aiés merci d'une si desconsiliés dame con
                    je sui!».</p>
                    <lb/>
                    <p xml:id="d001l79" n="4" rend="unnumbered">Li chevalier qe voit la dame que si duremant se deme&lt;n&gt;t, et que li crie si pietusemant
                    merci, il n'a grant pitié. Il li dit: «Dame, sachiés de voir que je mettrai tot le
                    conseill que je porai en votre corrus apaier». «La Mere Deu vos en rende guerardon
                    se vos en moi mettés conseill», fait la dame. «Dame», dit li Viel Chevalier, «cestui
                    &lt;chevalier&gt; que ensi est enavrés dites moi qu'il est, et l'achaionz por coi il
                    est ensi enavrés». «Sire», fait la dame, «ce vos conterai je herament: sire, il est
                    voir que ore&lt;n&gt;droit chevauchavames par ceste foreste entre cestui chevalier,
                    que mon baron est, et moi, et une moie fille. Or avint que noz encontrames le grant
                    chevalier que Karacados est apellés, qui est bien le plus cruel homes dou monde. Et
                    tantost qu'il vit ma fille que pucelle est, si li plet tant qu'il la voloit avoir par
                    soi. Et mon baron, que buen chevalier et preudomes est, li dit qu'il ne la pooit avoir,
                    et qu'il est sa fille, et qu'il la defendroit contr'aus et contre,tuit ceaus dou monde.
                    Atant comencent mellee et jostes, et ensi con mecianse le veaut, et encore que Karacados
                    est plus poissant, torne le peior sour mon baron, et les ha tel atornés con vos poés
                    veoir car il le laisse pour mors. Et quant il les ot tiel atornés, il prist ma fille
                    et l'enmoine avech lui, et ce m'a mis si grant duel a cuer que je ne qier jamés vivres.
                    Et por ce, franc chevalier, voz cri merci que voz nos seucorrés, et que vos alés aprés
                    li chevalier, et vos conbattés a llui. Et se aventure veaut que vos la peüssiés recovrer,
                    vos nos avrés randue la vie et hostés de grant deulors». «Dame», dit li Viel Chevalier,
                    «conbien puet estre esloingnés celui chevalier que vottre &lt;fille&gt; enmoine?».
                    «Sire», fet la dame, «sachiés de voir qu'il ne puet estre esloingnés dimi liegues,
                    et s'en vait ceste voie», et li mostre quelz.</p>
                    <lb/>
                </div2>
                <div2 xml:id="d001c031" n="31">
                    <head>&lt;31&gt;</head>
                    <p xml:id="d001l80" n="1" rend="unnumbered">«Dame», ce dit li chevalier, «or ne voz esmaiés mie, mais reconfortés voz, que je voz
                    creant loiaumant que je en firai tot mon pooir de recovrer vottre fille, et priés Deu
                    que nos en doint grace». «Et a la Mere Deu place que ensi soit», dit la dame.</p>
                    <lb/>
                    <p xml:id="d001l81" n="2" rend="unnumbered">Atant se fait baillier li chevalier son escus et sa lance, et s'aparoille de tot ce
                    que mestier li estoit, et puis dit a sez escuierz qu'il l'atendissent enluec tant qu'il
                    revendra. Aprés ceste paroles li chevalier ne fait nulle demorance, ainz se met a la
                    voie celle part que la dame li avoit mostree. Il chevauce tant et si hastivemant qu'il
                    ne ot chevauciez une liegues qu'il ot atint li chevalier qe la damoiselle enmoine.
                    Il hurte de sporonz tant qu'il l'ot atint, il le salue assés cortoisemant. M. Karacadoz
                    li rent son salus assez sofisianmant, car sachiés qu'il estoit saige chevalier. «Sire»,
                    fait li Viel Chevalier, «je vos pri pour amor et pour henor de chevalerie que voz ceste
                    damoiselle me bailliés, car je l'ai promise a chevalierie que voz ceste damoiselle
                    me bailliés, car je l'ai promise a rendre a sa mere, et de ce voz en savrai buen gré,
                    et se voz enn autres [p. 240] mainieres le feïstes, vos feitez contre chevalerie, car
                    vos savés bien que nul ne puet mettre main en damoiselle qui soit pucelle tant qu'elle
                    fust avech son pere ou sa mere. Et vos savés tot certainemant que ceste damoiselle
                    est encore pucelle, et que l'avés tollue a son pere et a sa mere». Et quant Karacados
                    hoï ensi paller li chevalier, il soit tot voiremant qu'il dit verités, mais tant est
                    cruel homes, et tant li plaçoit la damoiselle, &lt;qu'il&gt; l[i] [res]pont: «Sire,
                    voz porés dir tant con voz plaira, car la damoiselle ne rendrai ne a vos ne a autres
                    tant con je la peüsse defendre». «Haÿ, sire», fet li Viel Chevalier, «ne vos place
                    que mellee soit entre nos, car sachiez que se voz ne la me rendrés par buen gré, que
                    je la conquisterai parforce d'armes». A cest mot fu mout corruciés Karacados, et li
                    dit: «Vassalz, il ne me chaut ne de vottre pes ne de vottre gherre. Car vos dites que
                    la volés conquister par force d'armez, dont je te fais savoir que se vos fuissiés tiel
                    quatre con voz estes un seul, si la quideroie je defendre». «De ce serés vos a l'esprove
                    prochainemant», dit li Viel Chevalier, «dont il me poise, se Dex mes saut». «Ne sai
                    coment il allera», fait Karacados, «mes selonc mon quidier, je croi qu'il vos en poisera
                    avant que voz partois de moi». «Ne sai comant il alera», fait li Viel Chevalier, «mais
                    ce verés heramant, et voz aparoillés, car a la joste est venus tot maintenant».</p>
                    <lb/>
                </div2>
                <div2 xml:id="d001c032" n="32">
                    <head>&lt;32&gt;</head>
                    <p xml:id="d001l82" n="1" rend="unnumbered">Aprés ceste paroule ne font nul deleament, ainz se esloingnent, il baissen les glaivies
                    et mistrent chevaus a sporons. Et vient les uns verz les autres mout hardiemant, car
                    sachiez que li chevaus estoient fort et isniaus, et li chevalier que desus estoient
                    sunt preus et puissant. Il venoient de si grant alleüre qu'il ne semblent pas chevaliers,
                    mais foudre et tenpestes. Et quant il vienent au jondre des glaivies, il se trefierent
                    sour l'escus de toute lour force. M. Karacados bliçe sez glaivies, et li Viel Chevalier
                    fiert lui si roidemant qu'il le porte a la terre mout fellenessemant, et s'en passe
                    houtre parfornir son poindre.</p>
                    <lb/>
                    <p xml:id="d001l83" n="2" rend="unnumbered">Et quant messire Karacados se voit a la terre, se il a ire et corrus, ce ne fais pas
                    a demander, car sachiez sanz nulle faille qu'il a si grant ire car pou qu'il ne muert
                    de duel, car il n'estoit acostumés de tel affere, ce est de cheoir, mais de tant li
                    avint bien q'il ne fu enavrés. Il se lieve mout vistemant, con celui qui mout estoit
                    fort et ligiers. Il ne fait nulle demorance, mes tot maintenant mist main a l'espee,
                    et vient verz li chevalier mout hardiement, et le trueve que ja enmenoit la damoiselle:
                    «Danz chevalier!» fait Karacadoz, «ne e&lt;n&gt;menés la damoiselle plus avant! Car
                    adonc la quidiés voz avoir gaaigniés par une joste? Non mie, car je la defendrai a
                    mon pooir, car je ai veü maintes fois car un mauveis chevalier abat un preudomes, et
                    vos en defendés, ou volés voz a chevaus ou volés a piés, car je vos desfi!». Et quant
                    li Viel Chevalier voit qu'il ne puet passer se parmi la battaille non, il dit que ja
                    Deu ne vuoille qu'il se conbat a nul chevalier que a pié soit tant con il fust a chevaus.
                    Et por ce desmonte il tot maintenant, et baille son chevaus a la damoiselle meïsmes,
                    que doucemant prioit la Mere Deu que dont le onor de la battaille au chevalier qui
                    par li se conbat. Et quant li Viel Chevalier fu desmonté, il se met l'escus devant
                    et mist main a l'espee, et vait ver m. Karacados qui ne le refuse pas. Il cort les
                    uns sour les autres mout hardiemant, il se tredonoient grandismes coux de lour espee
                    trinchant, et comencent une meslee mout dure et pesmes. Or puet l'en veoir au chanp
                    deus li greingnor chevaliers et li meillor et li plus poissant qui soient en trestous
                    ceste monde, car je voz fais savoir que Karacados est bien ausi grant et ausi corsus
                    que pou s'en faut qu'il n'estoit jeant. Et cist deus chevaliers sanz nulle faille estoient
                    bien le greingnor chevaliers et li plus poissant que l'en trovast en tot li monde.
                    Il se donent grant coux, il ne se vont pas espraingnant, ainz se vont bien mostrant
                    qu'il sunt mortiaus enemis. Et quant il ont esprovés les uns les autres lour force
                    et lour pooir, il priçe assés les uns les autres. Et Karacados se fait grant mervoille
                    qu'il puet estre; il dit bien a soi meïsmes que cestui estoit bien le meillor chevalier,
                    et le plus poissant a cu'il se conbatisse dou primier jor qu'il porté armes primieremant,
                    et, «se Dex me saut, c'il ne fust si grant et si corsut je quideroie que ce fust m.
                    Lancelot dou Lac ou m. Tristan de Leonois, mes ce ne puet estre, car je voi qu'il est
                    plain pié greingnor que nul d'eaus. Mais je puis bien dir seüremant que selonc qu'il
                    est granz, est il de valors». Et li Viel Chevalier dit bien contre son cuer que voiremant
                    est cestui un des buens chevalier dou monde, et «ce ne est pas mervoille, car je voi
                    qu'il est fornis dou cors a ghiçe de jeant. Mais aille comant il poira aler, que je
                    me conbaterai usque a ffin, por ce que je ai promise a la dame de rendre sa fille».</p>
                    <lb/>
                    <p xml:id="d001l84" n="3" rend="unnumbered">Que voz en diroie? Li chevaliers mantenoient tant le primier asaut, et tant s'avoient
                    donés coux grant et petit, que ce estoit une grant [p. 240] mervoille comant il n'estoient
                    mors. Il s'avoient despiecés li escus et desmailliez li auberz. Il se ont toute lour
                    armez si maumenés que pou vaudront au departir, car sachiez tot voiremant que la place
                    la ou il se conbattoient estoit toute coverte de pieces d'escuz et de maille d'aubers.
                    Il se vont tredonant grant coux, car sanz faille il ne avoit chevalier au monde que
                    peüsse avoir sofert la mellee d'eauz deus.</p>
                    <lb/>
                </div2>
                <div2 xml:id="d001c033" n="33">
                    <head>&lt;33&gt;</head>
                    <p xml:id="d001l85" n="1" rend="unnumbered">Quant il ont mantenue lour mellee une grant pieces, Karacados estoit plus travailliés
                    que n'estoit li Viel Chevalier, car il venoit afeblent, et li Viel Chevalier estoit
                    plus dur et plus fort que au chomencemant. Et que vos aleroie disant? Karacados souffre
                    tant con il plus puet, mais au parfiner tot est noiant, car li Viel Chevalìer le moine
                    en tel mainieres, et tant li done a fere que Karacados ne puet plus en avant, ainz
                    vient greppent place. Et quant li Viel &lt;Chevalier&gt; voit celui senblant, il li
                    cort sus plus aspremant et plus fort que devant, il li done tant coux sovent et menus
                    que m. Karacados en est tant chargiés qu'il ne fait nul senblant four que le souffrir,
                    et se covre de son escus, et toutes fois aloit greppent place. Et quant li Viel Chevalier
                    voit que cil ne puet plus en avant, il se hurte en lui si durement qu'il l'enverse
                    tout estandus a la terre. Et tantost li cort sus et li arace l'ieume de chief, et li
                    voloit couper la teste.</p>
                    <lb/>
                    <p xml:id="d001l86" n="2" rend="unnumbered">Et quant m. Karacadoz se voit a si grant mescief, il ha grant peor de morir, il dit:
                    «A, jentilz chevalier! Merci, ne m'ociés mie, mais laissiés moi vivre, et je vos quit
                    la damoiselle!». «Vassalz», ce dit li chevalier, «quant vos me quités la damoiselle,
                    et je vos pardoint la vie. Mais si vuoill je savoir qui vos est, por ce que je ai trovés
                    en vos grant pooir et grant force». «Sire», fet il, «Karacados sui només, chevalier
                    sui de povre affere, ne sai se onques hoïstes paller de moi». «Sire Karacados», fet
                    li Viel Chevalier, «de voz ai je ja hoï maintes fois paller». Lors le comande a Deu,
                    et li dit: «Sire, je voz pri que vos mes pardonés de ce que je me sui conbatus a vos,
                    car vos savés qu'il fu contre ma voluntés». «Sire», ce dit Karacados, «je vos pri que
                    vos pardonés moi, car vos avés droit et je tors». «Je le vos pardoint debonairemant»,
                    fet li Viel Chevalier. «Sire», fait Karacados, «je vos pri que vos me faichois tant
                    de bontés que vos me diés votre nom et qui vos est». «Sire», fet li chevalier, «je
                    vos di que voz ne poés savoir a cestui point mon nom ne mon estre, et de ce vos en
                    pri que ne vos en poise». Atant se trecomanderent a Deu. Li chevalier monte sour son
                    chevaus, et se met a la voie entre lui et la damoiselles, que mout estoit liez et joiant
                    de ce qu'elle se voit delivrés de si grant perilz. Il chevauche tant qu'il sunt venus
                    la ou la dame et son baron estoient.</p>
                    <lb/>
                    <p xml:id="d001l87" n="3" rend="unnumbered">Et quant la dame et son baron virent lour fille, il ne demorent tant qu'elle fust a
                    eus venue, ainz vienent contr'aus liez mervillieusemant. La damoiselle se devalle de
                    son pallefrois, et cort a son pere et a sa mere, et s'acollent et baisent cent fols.
                    Il ont si grant joie que puis qu'il furent nes ne ont tant de bien ne de leesse. Et
                    se gettent a jenoillz devant li chevaus au chevalier, et li distrent: «Sire, sour tous
                    ceaus dou monde garde Dex et defende li vottre cors, car voz est les home au monde
                    que nos miaus dovons amer, car vos nos avés hostés de grant deulors, et de grant trestesse
                    nos avés mis en grant leesse». Li chevalier ne souffre pas que cil demorent a jenoilz,
                    ainz li fait drecier heramant, et li dit: «Sire, hostés vos sus; et estes vos si enavrés
                    que vos ne peüssiés chevauchier?». «Sire chevalier», fait il, «sachiés de voir que
                    je ai assés anui, mais vos m'avés donés tant de leesse et de joie de ma fille, que
                    je ne sent nul mal, et porai chevauchier aaiçemant». «Or dou monter», dit li chevalier,
                    «et de l'aler a quelque recet, la ou nos peüssons repouser et herbergier».</p>
                    <lb/>
                </div2>
                <div2 xml:id="d001c034" n="34">
                    <head>&lt;34&gt;</head>
                    <p xml:id="d001l88" n="1" rend="unnumbered">Atant ne font nul deleament, mes tot maintenant montrent en lor chevaus, et se mistrent
                    au chemin tuit ensemble. «Sire», dit li Viel Chevalier au baron a la dame, «savés vos
                    aucuns recet la ou nos peüsson herbergier?». «Sire», fait il, «voiremant le sai je,
                    car il est propres de ci, et est a moi et a vos c'il vos plest, la ou voz porés herbergier
                    aaiçemant». «Donc nos alons la», fait li Viel Chevalier, «car li tens en est il bien».</p>
                    <lb/>
                    <p xml:id="d001l89" n="2" rend="unnumbered">Atant se mistrent a la voie, et chevauchent tant qu'il furent venus au recet dou chevalier,
                    la ou il desmontrent. Et vallet desarment li Viel Chevalier et li baron a la dame,
                    et treuvent qu'il estoit enavrés duremant, et li lavent et bendent lour plaies mu bien,
                    car li Viel Chevalier estoit mout buen mire. Et quant il ont bien asettés li chevalier
                    enavrés, la dame fait doner au chevalier riche dras, et li font le greingnor henor
                    qu'il puent. Atant furent les tables mises et le mengier aparoilliés, il s'asient a
                    les tablez et menuient aaiçemant. Et quant il ont mengiés, et la dame fist apareillier
                    un riche lit, et le moinent en une chanbre, et vallet le coucierent henorablemant,
                    et se dormient jusque au jorz. [p. 241] Et a l'endemain bien pour maitin se lieve li
                    Viel Chevalier, et prent sez armes, et acomande la dame et li chevalier a Deu. Et au
                    departir li distrent qu'il sunt sez homes con tot ce qu'il puent en ceste monde. Li
                    Viel Chevalier le mercie assés. Atant montrent a chevaus, et se mistrent au chemin
                    entre lui et sez escuierz, et chevaucent tot celui jor sanz aventure trover que a mentovoir
                    face en contes. La nuit l'aporte aventure chiez un vauvassor que mout le onore de tot
                    son pooir, et le fait servir aaiçemant de quan qu'il mestier li fu.</p>
                    <lb/>
                </div2>
                <div2 xml:id="d001c035" n="35">
                    <head>&lt;35&gt;</head>
                    <p xml:id="d001l90" n="1" rend="unnumbered">Coment li Viel Chevalier desconfist .§{iiii}. chevalier et delivre .§{i}. chevalier
                    et une dame.</p>
                    <lb/>
                    <p xml:id="d001l91" n="2" rend="unnumbered"></p>
                    <lb/>
                    <p xml:id="d001l92" n="3" rend="unnumbered">Et quant l'endemain fu venus, li Viel Chevalier se lieve, et prent sez armes, et monte
                    sour son chevaus, et acomande li vauvassor a Deu. Et se met au chemin entre lui et
                    sez escuiers, et chevauce par une grant forestes tot celui jors jusque a midi sanz
                    aventure trover.</p>
                    <lb/>
                    <p xml:id="d001l93" n="4" rend="unnumbered">Et atant ont encontree quatre chevaliers armés de toutes armes, et moinent un chevalier
                    pris et liés le main devant et li piés desout le ventre dou chevaus; et encore moinent
                    une mout belle dame qui aloit faisant le greingnor duel dou monde. Et quant la dame
                    voit li Viel Chevalier, elle li crie merci, et li dit: «Ha, franc chevalier, por Deu,
                    seucorrés cestui chevalier qui mon baron est, qe cist mauveis homes et desloiaus moinnent
                    a sa mort!». Et quant li chevalier oï ensi paller la dame, et voit qu'elle fasoit si
                    grant duel, et ancois voit li chevalier qe si mauveisemant estoit moinés, il n'a grant
                    pitié. Il dit tot maintenant encontre li quatre chevaliers: «Seingneur», fet il, «por
                    coi menés vos si villainement cestui chevalier?». «Et quoi est a vos», font cil, «se
                    nos li menonz bien ou maus?». «Ce ne est buen», fait li Viel Chevalier, «et vos voudroie
                    prier que vos le delivrés, et la dame ausint». «Alés votre vie», font cil, «que nos
                    ne &lt;le&gt; laierons ne par vos ne par homes dou monde se il ne aüsse plus pooir
                    de nos». «Donc le laierés voz par moi», fet li Viel Chevalier. «Et comant», font cil,
                    «et quidiés vos avoir plus pooir qe nos qe somes quatre?». «Oïl voiremant», fet li
                    Viel Chevalier, «et a l'esprove en serés prochainemant».</p>
                    <lb/>
                    <p xml:id="d001l94" n="5" rend="unnumbered">Atant se fait baillier son escus et son glaivies a son escuier, et quant il est bien
                    aparoilliés, il lor dit: «Seingnor chevaliers, ou vos laissiez le chevalier ou voz
                    vos defendés, car a la joste estes venus tot maintenant; or en prenés ceaus que miaus
                    vos plest». Li quatre chevalier le tienent par foux, quant il voient qu'il se voloit
                    prendre encontr'eaus quatre. Li un d'eaus ne font nul deleament, ainz li dit: «Vassalz,
                    quant vos jostes alés querant, trovés l'avés tot maintenant!». Aprés ce ne font nul
                    deleaiemant, ains se trait les uns ensus de les autres, il baissen les glaivies, et
                    mistrent chevaus a sporonz, et vienent les un verz lez autres tant con il puent de
                    lour chevaus trere. Et quant il vienent au jondre des glaivies, il se trefierent sour
                    l'escus. Li chevalier bliçe sez glaiviez, et li Viel Chevalier fiert lui si roidemant
                    qu'il le porte a la terre tiel atornés qu'il ne set se il estoit nuit ou jors, et s'en
                    vait houtre parfornir son poindre. Et quant li trois chevalier virent lour conpangnons
                    ensi aler a la terre, il distrent entr'aus: «Cestui chevalier semble de grant puissanse,
                    et se nos alonz les uns aprés les autrez sour lui, il nos mettra tuit a la terre. Mais
                    tuit et trois ensenble alons sor lui, et le metronz a la mort heramant!». Et a ce s'acordent
                    li trois chevalier, il ne font nul deleament, ainz baissent les glaivies, et hurten
                    chevaus de sporonz, et vienent verz li chevalier.</p>
                    <lb/>
                </div2>
                <div2 xml:id="d001c036" n="36">
                    <head>&lt;36&gt;</head>
                    <p xml:id="d001l95" n="1" rend="unnumbered">Et quant il li voit venir en tel mainieres, il ne li refuse pas, ainz vait contr'aux
                    les glaivies baissiés au ferir de sporons mout hardiemant. Et quant il vienent au jondre
                    des glaivies, li trois chevaliers bliçent lour glaivies sour lui, et li Viel Chevalier
                    fiert li un si roidemant qu'il li fait voidier andeus les archons mout duremant. Et
                    li deus chevaliers que remés estoient a chevaus mistrent main a l'espee, et vont contr'aus
                    mout hardiemant. Et quant il li voit venir l'espee e&lt;n&gt; main, il baille tantost
                    sa lanse a son escuier, il met main a l'espee, et vait contr'aus mout abandoneemant.
                    Il done au primier chevalier qu'il encontre si grant coux desus l'ieume qu'il li fait
                    sentir l'espee jusque as charz nue, et cil en fu si chargiés qu'il ne se puet tenir
                    en selle, ainz cheï dou chevaus a la terre. Aprés celui coux il torne la teste dou
                    chevaus a les autres deus, que deriere li donoient de lour espee. Il prent li un et
                    le flatis a la terre si roidemant qu'il le desbliçe tot. Il li a tuit et quatre tel
                    atornés que cil ne font plus senblant d'eaus defendre. Et quant li Viel Chevalier voit
                    qu'il les a tiel atornés, il ne fait eaus plus maus, ainz s'en vait tot maintenant
                    au chevalier, et li fait deslier le main et li piez. Et li chevalier et la dame ont
                    grant joie de ce qu'il se voient delivré, et mercient assés li Viel Chevalier. Et il
                    Viel Chevalier lour dit se il ont [p. 241] plus garde de nelui: «Oïl voiremant avon
                    noz garde, et vos prionz que vos nos conduiés jusque a nostre repaire, qui ne est grament
                    loingne de ci». «Voluntier», dit li chevalier, «or dou monter et dou chevauchier, car
                    je ne vos faudrai d'aïde a mon pooir». «Grant merci», font cil. Atant montrent, et
                    se mistrent a la voie qui estoit tot endroit chemin dou Viel Chevalier.</p>
                    <lb/>
                    <p xml:id="d001l96" n="2" rend="unnumbered">Et quant il chevauchoient, et li Viel Chevalier lor demande l'achaions por coi il l'avoient
                    pris, et la ou il le moinent. «Monseingnor», fet cil, «ce vos conterai je tantost.
                    Or sachiés que deus de ceaus quatre chevaliers que voz veïstes, sunt freres de pere
                    et de mere, et si avoient encore un autre freres. Et quant il estoient trois, il ocistrent
                    mon pere sanz nulle achaions. Donc je estoie a cellui tenz encore vallet, et por ce
                    que je ne pooie mettre main en chevalier tant con je fust vallet, m'en alai mout jeune
                    a la cort dou roi Artus, et me fis adobber chevalier assés plus tost que je ne aüsse
                    fait, se il ne fust pour vengier la mort mon pere. Et quant je fui chevalier, je fis
                    puis tant que je mis a mort un des trois freres. Et aprés le vengiemant, fis je requiere
                    de pes li deus qui remés estoient, et il ne vousistrent entendre rienz, mais me desfierent
                    de la vie. Et quant je vi ceste, je en pris garde tant con je plus puet, et il repairent
                    loingn de mon ostiaus plus de vins liegues. Or avint que hui entre moi et ceste moie
                    dame alavames par ceste foreste, et volavames aler chiés la mere ma feme. Et ceaus
                    quatre chevaliers que vos veïstes nos asaldrent, et je me defendi tant con je plus
                    pooit, mes ma defense ne me vaut rienz; il me pristrent et moinent a lour pere, qui
                    encore est vif, et me distrent que devant lour pere me volent couper la teste. Tot
                    ensi est l'affer con je vos ai contés».</p>
                    <lb/>
                </div2>
                <div2 xml:id="d001c037" n="37">
                    <head>&lt;37&gt;</head>
                    <p xml:id="d001l97" n="1" rend="unnumbered">Que vos en diroie? Ensi pallant chevaucent tant qu'il furent venus au repaire dou chevalier,
                    la ou il erbergierent aaiçemant, et li chevalier et sa feme le onorent et servirent
                    de tout lour pooir. A l'endemain bien pour maitin se lieve li Viel Chevalier, et prent
                    sez armes, et acomande li chevalier et la dame a Deu. Et au departir li distrent ceaus:
                    «Sire, nos vos dions tot voiremant que vos est les homes au monde que nos miaus dovons
                    amer et tenir a seingnor, car vos nos avés hostés de grant perilz, et nos avés rendue
                    la vie. Dont nos voz dions que nostre cors et quan que nos avonz est a votre comandemant».
                    Et li Viel Chevalier le mercie assez.</p>
                    <lb/>
                    <p xml:id="d001l98" n="2" rend="unnumbered">Atant se met au chemin entre lui et sez escuierz, et chevaucent tant par lour jornee
                    sanz aventure truever que a mentovoir face en contes, qu'il furent venus a lour ostiaus,
                    la ou il furent receü henorablemant. Car sachiés que la dame qu'il moiné a Kamaaloth
                    si richemant acesmés quant il abati tant chevaliers, estoit seuror germaine de m. Sigurans
                    le Brun, et estoit nieces au Viel Chevalier. Et ceste dame li rechoit henorablemant,
                    et mout li fait grant feste, et mout le demande de son estre. Ensi repaire l'Ansien
                    Chevalier a son repaire, et tot ce que vos avés hoï li avient au Viel Chevalier en
                    celle voie.</p>
                    <lb/>
                </div2>
                <div2 xml:id="d001c038" n="38">
                    <head>&lt;38&gt;</head>
                    <p xml:id="d001l99" n="1" rend="unnumbered">Ci divise qui estoit li Viel Chevalie et comant il mande son nom au roi Artus.</p>
                    <lb/>
                    <p xml:id="d001l100" n="2" rend="unnumbered"></p>
                    <lb/>
                    <p xml:id="d001l101" n="3" rend="unnumbered">Or vos veaut conter li maistre qui estoit li Viel Chevalier et dont il fu nez, et
                    comant il mande a la cort li roi Artus pour conter son estre, et qu'il est et son
                    affer. Or sachiez que li Viel Chevalier estoit només messire Branor li Brun, et fu
                    oncles de m. Sigurans le Brun &lt;car il fu frere charnel son pere&gt;, et fu cousin
                    li buen Ector le Brun. Et fu en son tens un des meillor chevalier dou monde, et li
                    plus poissant, car il ne avoit a celui tens eu seicle un chevalier si grant et si
                    corsut con il estoit. Et fu li chevalier au monde que plus longuemant vesqui en celui
                    tenz, et qe miaus se peüst &lt;aidier&gt; de son cors en son grant ages jusque a la
                    fin. Et estoit de la lingnee de ceaus de Brun dont, con vos poés savoir par maintes
                    livre, que ansienemant sunt estés en celui lingnajes li meillor chevalier et li plus
                    poissant dou monde. Car sachiez que Febuz, que fu tel chevalier con vos savés et con
                    le monde tesmoingne, fu de celui lingnajes. Or vos ai contés qui fu li chevalier,
                    et dont il fu nes. Or vos deviçera li maistre comant il mande a la cort dou roi Artus.</p>
                    <lb/>
                    <p xml:id="d001l102" n="4" rend="unnumbered">Or sachiez que quant m. Branor li Brun fu repairiés a son repaire, il prent un vallet,
                    et l'envoie a cort dou roi Artus, et li mande tel paroles con vos hoïrez. Li vallett
                    a cui son seingnor avoit enchargiés la beiçonge il se met a la voie, et chevauce tant
                    par sez jornees qu'il fu venus a Kamaaloth, la ou il trueve li roi Artus a grant conpangnie
                    de chevaliers et de barons. Li vallet s'en vait tot droitemant devant li roi, et le
                    salue mout cortoisemant. Li roi li dil qu'il soit le bien venus.</p>
                    <lb/>
                </div2>
                <div2 xml:id="d001c039" n="39">
                    <head>&lt;39&gt;</head>
                    <p xml:id="d001l103" n="1" rend="unnumbered">«Sire», fet il vallet, «li Viel Chevalier, celui que se josté a vos et a votre chevaliers
                    a celui point qu'il avoit avech eaus la dame que si [p. 242] richement estoit acesmés,
                    voz salue ensi con a son seingnor, et voz prie et vos crie merci que vos li pardonés
                    de ce qu'il se josté a vos et a votre homes. Car il vos fait savoir qu'il ne le fist
                    pour maus qui vousist a voz ne a omes de vostre ostiaus, mais le fist por savoir comant
                    eüssent de pooir li chevalier de cestui tenz, et pour connoistre li quelz furent meillor
                    chevalier, ou li ansien homes ou li noviaus. Et por ce que vos le priast assez de
                    savoir so&lt;n&gt; nom et son estre et son affer, or sachiés qu'il est m. Branor li
                    Brun, oncles de mesire Siguranz le Brun, li Chevalier au Dragon, et cousin de mesire
                    Ector le Brun».</p>
                    <lb/>
                    <p xml:id="d001l104" n="2" rend="unnumbered">Quant messire li roi Artus et m. Lancelot dou Lac, et monseingneur Tristan et messire
                    Gauvain, et tous les autres barons que enluech estoient, ont entandus ce que cestui
                    vallet lour avoit contés, et ont seü que celui chevalier estoit messire Branor li
                    Brun, il s'en font tuit grant mervoille, por ce que il quident qu'il fust trepassés
                    dou seicle ja a grant tens, ne ne avoient oï paller. Mais messire Siguranz, son neveu,
                    avoient il bien veüs, et distrent que voiremant fu monseingnor Branor li Brun le meillor
                    chevalier dou monde, et est encore, ensi ansien con il est. Et mout s'en font par
                    toute la cort grant mervoille, et li rois Artus dit qu'il veaut qu'il soit mis en
                    ecrit. Atant comande a un crergies que li nom dou buen chevalier soit mis en ecrit
                    entres les aventures dou jorz quant il abati tant entre rois et barons et chevaliers,
                    et meïsmant tant des conpangnons de &lt;la&gt; Table Reonde. Or avés entendus la stoire
                    de monseingnor Branor li Brun, ce est les chevaleries et les aventures qu'il fist
                    dereanemant. Car sachiez sanz nulle faille qu'il ne fist aprés ceste aventures que
                    vos avés hoï &lt;plus&gt; d'armez. Mais selonc que la verais estoire nos tesmoingne
                    eu livre meïsme de monseingnor Branor, il morut celui anz meïsmes qu'il fist ceste
                    chevaleries, et fu enterrés e&lt;n&gt; Norman&lt;d&gt;ie mout henorablemant, en la
                    plus riche tonbe dou monde.</p>
                    <lb/>
                    <p xml:id="d001l105" n="3" rend="unnumbered">Mes atant laisse li maistre a paller de m. Branor li Bran, que plus ne en pallera
                    en cestui livre, et veaut torner maistre Rusticiaus a conpiler son livre de tresmervillieuses
                    aventures de tous li buen chevalier dou monde. Et traitera tot primierement des mellee
                    et malvoillance que furent entre m. Lancelot dou Lac et monseingnor Tristan le fiz
                    au roi Meliadus de Leonois.</p>
                    <lb/>
                </div2>
                <div2 xml:id="d001c040" n="40">
                    <head>&lt;40&gt;</head>
                    <p xml:id="d001l106" n="1" rend="unnumbered">Comant m. Tristan et m. Palamidés se conbatirent durement ensemble.</p>
                    <lb/>
                    <p xml:id="d001l107" n="2" rend="unnumbered"></p>
                    <lb/>
                    <p xml:id="d001l108" n="3" rend="unnumbered">Or dit li contes que m. Tristan, le fiz au roi Meliadus de Leonois, estoit venus eu
                    romaies de Logres novellement, en celui anz meïsmes qu'il prist a feme Yçelt a Blance
                    Main. Il chevauchoit par une foreste qui estoit la greingnor de tot li roiames de
                    Logres, et la ou plus aventures i se trovoit toz jorz. Et m. Tristan chevauche tot
                    celui jorz sanz aventure treuver, ne homes ne feme ne recet ne maisonz. Et quant il
                    fu anutié qu'il ne veoit plus le chemin, il desmonte entre trop biaus arbres, et hoste
                    le frain et la selle a son chevals, et le laisse aler paistre. Et puis se hoste son
                    ieume et son espee, et se coucie sour son escus, et se dort.</p>
                    <lb/>
                    <p xml:id="d001l109" n="4" rend="unnumbered">Et aprés ce ne demore gramant que messire Palamidés, li tres buen chevalier, hi vint,
                    et desmonte assés propres de monseingnor Tristan, ne ne le veoit ne ne s'an perchoit.
                    Et se desarme d'eume et d'escus, et hoste a son chevaus la selle et le frain, et le
                    laisse aler paistre, et puis se coucie sour son escus par dormir. Et sachiez que entre
                    m. Tristan et m. Palamidés avoit grant haïne por madame la reïne Yçelt de Cornoaille,
                    et ceste aïne avoit il enpris en Irlande a celui tens que la reïne Yçelt estoit encore
                    pucelle.</p>
                    <lb/>
                    <p xml:id="d001l110" n="5" rend="unnumbered">Et quant m. Palamidés fu couciez sus son escus, il ne puet dormir, ainz se drece en
                    estant, et se comance a conplaindre d'amorz si duremant que m. Tristan fu esvoilliés.
                    Et m. Palamidés recomance son duel en tel mainieres: «Haÿ, Palamidés!», fait il, «comant
                    tu es le plus mesceanz chevalier dou monde, car tu aime la flor et la roçe dou seicle,
                    ne onques ne n'aüst se mal non! Ha, madame! Comant il fu de male hore celle que je
                    primieremant vos vit! Haÿ, madame Yçelt, reïne vaillanz et deboneaires, que de bontés
                    et de senz et de valor passés toutes les dames mortiaus! Haÿ, fontaines de biautés,
                    par cui je hay fait maintes chevaleries, et par cui je ai mis maint chevalier a outrance!
                    Comant vos m'avés obliés? Et por coi je ne ai un petit de confort de voz? Ou je fusse
                    ausi votre chevalier comant est m. Tristan! Ja Damedeu ne me laissastes porter armes,
                    se je ne meïsse au desout m. Lancelot dou Lac et m. Tristan de Leonois, et toz li
                    monde de chevalerie! Ha, maleoit soit le jorz que Tristan fu nes, car vos m'avés tollue
                    la rien dou monde que je miaux aime, car vos n'avés toz jorz le bien et joie, et je
                    n'ai travaill et maus!».</p>
                    <lb/>
                    <p xml:id="d001l111" n="6" rend="unnumbered">Mout se deme&lt;n&gt;t m. Palamidés, et mout moine grant duel et grant corrus. Et
                    quant il ot demené son duel une grant piece, il se taist qu'il [p. 242] ne dit plus.
                    Et puis ne demore gramant qu'il recomence son duel de rinchief, et fist greingnor
                    duel que devant. Et toute celle nuit demore en tel mainieres, une hore en pes, et
                    une autre demenoit son duel. Et quant m. Tristan l'ot entandus tot ce que m. Palamidés
                    avoit dit, il est si duremant iriez car pou qu'il ne moroit de duel, ne ne puet dormir
                    ne pouser en toute celle nuit. Ainz dit a soi meïsmes se il ne met Palamidés a male
                    mort, il ne quiert jamés porter armes. En tel mainieres demorent jusque au jorz.</p>
                    <lb/>
                </div2>
                <div2 xml:id="d001c041" n="41">
                    <head>&lt;41&gt;</head>
                    <p xml:id="d001l112" n="1" rend="unnumbered">Et quant le jor fu venus, et m. Palamidés ot veü m. Tristan tot armés, que si pres
                    li avoit demoré toute celle nuit, il n'a trop grant ire, car il cuide bien que cil
                    ait hoï tot ce qu'il avoit dit. Atant li demande et dit: «Sire chevalier, qui est
                    voz que si coiemant voz estez mantenus toute nuit aprés moi?». «Vassal», fet il, «sachiez
                    de voir que je sui Tristan, li vottre [ene]mis, que te firai achatter chieremant ce
                    que je t'ai oï dir!». «Haÿ, Tristan!» dit Palamidés, «je ne demande de toi se la mellee
                    non». «A l'esprove en serés assés tost!» fait m. Tristan.</p>
                    <lb/>
                    <p xml:id="d001l113" n="2" rend="unnumbered">Que voz en diroie? Li chevaliers ne font nul deleament, ainz pristrent lour chevaus,
                    et mistrent eaus la selle et le frain, et puis se laicent l'ieume en teste, et s'aparoillent
                    au miaus qu'il puent. Et montrent en lour chevaus, et s'en alent en un petit pré,
                    qui pres d'eluec estoit. Atant ne font plus deleament, ainz se trait les un e&lt;n&gt;sus
                    de les autres, il baissent les glaivies, et mistrent chevaus a sporonz, et vient les
                    uns verz les autres tant con il puent de lour chevaus traire. Il se trefierent sour
                    l'escus de tote lour force, si roidemant qu'il font andeus lez glaivies voler en pieces.
                    Et aprés le bliçemant des glaivies, il se treürterent d'escu et de cors si duremant
                    ensenble que andeus alent a la terre tiel atornez qu'il ne savoient s'il estoit nuit
                    ou jors. Et li chevaus que si virent eschargiés de lour seingneur, il se tornerent
                    en fuie or ca or la.</p>
                    <lb/>
                    <p xml:id="d001l114" n="3" rend="unnumbered">Et quant li chevaliers furent demorés a la terre une grant pieces, il se lievent tel
                    atornés qu'il aloient chancelant ausi con se la terre se fremuast desout eaus. Et
                    puis ne demore gramant qu'il furent revenus en pooir et en force. Il ne font nul deleament,
                    ainz se gettent l'escus devant et mistrent main a l'espee, et cort les un sour les
                    autres mout hardiemant, et se tredonoient grandismes coux de lour espee trinchant,
                    et comencent une mellee mout dure et pesmes. Il ne se vont pas espraingnant, ainz
                    se mostrent bien qu'il sunt mortel enemis. Lour peüst veoir doner et recevoir grant
                    coux, et mout se mantienent bien andeus, et bien mostrent lour pooir. Et qui l'affer
                    d'andeus aüsse regardez, seüremant peüst dir qu'il sunt andeus li meillor chevalier
                    dou monde. Que vos en diroie? Il cort les uns sour les autres mout hardiemant, et
                    tient cort les uns les autres en tel mainieres qu'il ne puet gramant gabber les uns
                    les autrez. Et mout est cruel et fellenesse a regarder la mellee, car se m. Tristan
                    li donoit grant coux, ne m. Palamidés ne l'aloit mie espraingnant, si que m. Tristan
                    dit bien a soi meïsmes que voiremant est m. Palamidés un des meillor chevalier dou
                    monde. Et m. Palamidés dit bien tot autretel de lui. Il mantienent tant le primier
                    asaut qu'il ne puent plus en avant, car tant avoient feru et mailliés les uns sour
                    les autres que ce estoit une grant chousez qu'il n'estoient mort andeus. Et tant baoit
                    les un les autres mener a outrance qu'il n'avoient cure d'eaus repouser par recovrer
                    aleyne et force.</p>
                    <lb/>
                </div2>
                <div2 xml:id="d001c042" n="42">
                    <head>&lt;42&gt;</head>
                    <p xml:id="d001l115" n="1" rend="unnumbered">Quant il estoient si lax et si travailliés con voz avez hoï, atant es vos venir, ensi
                    come aventure plet, un chevalier qui avoit en sa conpaingnie deus escuier, qui li
                    portoient li escus et les glaivies. Et se aucun me demandoit qui li chevalier estoit,
                    je diroie que ce estoit messire Brandelis, le fiz Lac.</p>
                    <lb/>
                    <p xml:id="d001l116" n="2" rend="unnumbered">Et quant il est jusque a eus venus, et il voit qu'il estoient tiel atornés qu'il ne
                    puent gramant en avant, et qu'il se tenoient si cort, il n'a grant pitié, et lour
                    dit. «Seingnor chevaliers, je vos pri que voz mes diés qui voz est, et l'achaions
                    de votre haïne, por ce que je voi que vos volés mener vottre battaille a outrance».
                    Et m. Tristan et m. Palamidés, a tot ce que m. Brandeliz disoit, ne fasoient nul mot,
                    ainz cort les uns sour les autres plus aspremant que devant.</p>
                    <lb/>
                    <p xml:id="d001l117" n="3" rend="unnumbered">Et quant m. Brandelis voit que cil ne respondirent rienz, il ne fait autre deleance,
                    ainz se met tot maintenant ensi a chevaus con il estoient entr'aus deus. «Sire chevalier»,
                    fait m. Tristan, «vos feites grant villenie, que departis notre battaille sanz notre
                    voluntés, et vos pri que noz laissiés mener notre bataille a fin», et m. Palamidés
                    li dit tot autretel. Et m. Brandelis prie tant les uns et les autres, et tant dit
                    et tant fait qu'il fait remanoir la battaille. Et puis lour dit: «Seingnor chevaliers,
                    poroie je savoir l'achaionz de votre haïne? Por ce que je voudroie mettre [p. 243]
                    pes entre vos, se je onques porai». Monseingneur Tristan, que mout avoit grant haïne
                    verz m. Palamidés de ce qu'il li avoit hoï dir, respont a messire Brandelis tot primieremant,
                    et li dit: «Sire, notre haïne est pour tel achaionz que nul i poroit mettre pes se
                    mort non! Et l'achaions ne poés savoir, et por ce voz en soufrez, car toutes chousez
                    seroit poine perdue». Et m. Palamidés se acorde bien a tot ce que m. Tristan dit,
                    et respont tout autretel a m. Brandelis. Et quant messire Brandelis voit qu'il ne
                    puet mettre pes entr'aus, il lour dit: «Seingneur chevalier, je voz pri pour amor
                    et pour henor de chevalerie, que voz m'otroiés que voz ne voz conbatterés plus en
                    cestui jor». Tant li prie et tant lour dit messire Brandelis, que sil li creantent
                    qu'il ne se melleeront plus en celui jorz. Atant se part m. Brandelis d'eaus, ne ne
                    connuit mie m. Palamidés, por ce qu'il estoit armés, ne m. Tristan ne avoit il jamés
                    veü.</p>
                    <lb/>
                    <p xml:id="d001l118" n="4" rend="unnumbered">Et quant m. Brandelis se fu partis, m. Palamidés paroule et dit: «Sire Tristan, je
                    vos ai hoï dir de votre bouche meïsmes que nul ne poroit mettre pes entre nos se mort
                    non». «Hoïl, san faille», ce dit m. Tristan. «Donc feïssomes ensint», fet m. Palamidés,
                    «otroions entre nos une battaille en le plus desvoiables leu que noz peüsson trover,
                    et enluec noz alonz tuit seul. Et poronz mener notre battaille a outrance en tel mainiere
                    que li un de nos i mora, ou pour aventure andeus, et ensi faudra notre haïne et notre
                    rancune et corrus». «Sire», ce dit m. Tristan, «ce me plet bien, mais por ce que voz
                    estes plus repairiés en cest païs que je ne sui, et savés miaus le desvoiables leu
                    et l'estranges que je ne sai, si le nomez». «Ce vuoill je bien», fait m. Palamidés,
                    «je sai tot voiremant que le Peron Merlin est le plus desvoiables leu et le plus estranges
                    qui soit en tout le roiames de Logres, la ou nos poron bien tot notre affer achever
                    en tel mainiere que nul en savra rien». «Le leu me plet bien», ce dit m. Tristan,
                    «car je l'ai hoï nomer pour desvoiables leu».</p>
                    <lb/>
                </div2>
                <div2 xml:id="d001c043" n="43">
                    <head>&lt;43&gt;</head>
                    <p xml:id="d001l119" n="1" rend="unnumbered">Atant creanterent entr'aux la mellee dou Peron Merlin, et noment le jorz, et otroient
                    les uns les autres de non fere savoir cestui fait ne a homes ne a femes. A ceste choçes
                    se acorderent bien andeus, et distrent chascuns qu'il hi vindrent le jors només bien
                    pour maitin au Peron Merlin. En tel mainieres con vos avés hoï, fu acreantés la battaille
                    dou Peron Merlin entre messire Tristan et messire Palamidés.</p>
                    <lb/>
                    <p xml:id="d001l120" n="2" rend="unnumbered">Atant se partirent les uns da les autres: m. Tristan s'en ala sojorner a un mostier
                    de nonain, la ou il avoit autres fois repairiés, et messire Palamidés s'en vait chiés
                    une sue a&lt;n&gt;tain, qe mout grant henor li fist. Et ensint sojornent li deus chevaliers
                    pour atendre le jor només, et estoit chascuns d'eaus propres a cinq liegues au Peron
                    Merlin. Et m. Tristan se fait assenner dou Peron Merlin as freres de laienz, et hi
                    vait maintes fois.</p>
                    <lb/>
                </div2>
                <div2 xml:id="d001c044" n="44">
                    <head>&lt;44&gt;</head>
                    <p xml:id="d001l121" n="1" rend="unnumbered">Ci devise la grant battaille dou Peron Merlin qe fu entre m. Palamidés et m. Tristain
                    de Lenois.</p>
                    <lb/>
                    <p xml:id="d001l122" n="2" rend="unnumbered"></p>
                    <lb/>
                    <p xml:id="d001l123" n="3" rend="unnumbered">Et quant le jor només que la battaille dovoit estre fu venus, m. Tristan se lieve
                    bien pour maitin, et se fait confés as preudomez de tot ce qu'il se sentoit coupables
                    ver son Creator, et puis s'en ala oïr la messe dou saint Espirit. Et aprés ce s'en
                    vait a son ostel, et se fait armer au miaus qu'il puet, et s'aparoille bien de tot
                    ce que a battaille mortel convenoit. Et monte sour son chevaus, et acomande li freres
                    de laiens a Deu. Et se met au chemin, et chevauce tant qu'il fu venus au Peron Merlin,
                    et atendoit que m. Palamidés venist.</p>
                    <lb/>
                    <p xml:id="d001l124" n="4" rend="unnumbered">Et quant m. Palamidés se voloit lever le maitin de la battaille, il li prist un si
                    grant maus qu'il ne se puet sostenir en estant. Et quant il se voit tiel atornés,
                    il n'a si grant ire car pou qu'il ne rage de duel. «Ha, Damedeu!» fait il, «coment
                    il vos est pleü que a cestui point me soit si mesceü de mon cors! Ha, m. Tristan!
                    Comant vos porés bien dir que je laisse ceste battaille pour coardie et pour defaut
                    de cuer! Ha, m. Tristan! Or voz peüsse je fer savoir la mescianse que je ai, et que
                    nos determinames notre battaille a un autre jorz! Et, se m'aït Dex, je me tenisse
                    a bien paiés se je eüsse fait ceste battaille et je hi fusse mort! Et se je en fusse
                    eschanpés, si voudroie je estre mort l'endemain, a ce que je peüsse avoir fait ceste
                    battaille, et que m. Tristan ne peüsse dir que je laisse pour coardie!». Ensint se
                    deme&lt;n&gt;t m. Palamidés con voz avez hoï, et remest qu'il ne ala au Peron Merlin
                    por l'engonberamant qu'il li vint dou cors.</p>
                    <lb/>
                    <p xml:id="d001l125" n="5" rend="unnumbered">Et quant monseingneur Tristan ot demoré une grant pieces, et il voit que m. Palamidés
                    ne venoit, il desmonte sour le Peron. Mais toutes fois tenoit l'ieume en teste et
                    l'escus a cuel et la lanse et le frein dou chevaus e&lt;n&gt; main, et estoit tot
                    entent qu'il ne voloit que, quant m. Palamidés venist, qu'il le trovast desgarnis.
                    Et en tel mainieres con vos avez hoï atendoit m. Tristan m. Palamidés. [p. 243]</p>
                    <lb/>
                </div2>
                <div2 xml:id="d001c045" n="45">
                    <head>&lt;45&gt;</head>
                    <p xml:id="d001l126" n="1" rend="unnumbered">Quant il atendoit en tel mainieres, atant es vos venir uns chevalier armés de toutes
                    armes, et trop bien montés. Ne ne avoit nulle conpangnie, et venoit mout pensant la
                    teste encliné ver terre. Et se aucun me demandoit qui li chevalier estoit, je diroie
                    que ce estoit m. Lancelot dou Lac, qui aloit querant aventures. Ne onques ne s'avoit
                    veü con m. Tristan, et estoient li greingnor amis dou monde. Et quant monseingnor
                    Tristan le voit venoir, il quide tot voiremant que ce soit m. Palamidés. Il monte
                    tantost sour son chevaus, il baissen les glaivies et hurte chevaus de sporonz, il
                    vait contr'aux mout hardiemant, et li dit: «Vassalz, gardés vos de moi!». Et quant
                    m. Lancelot voit li chevalier que ensi l'escrie, et que si fellenessemant li vient
                    a l'encontre, il dit a soi meïsmes qu'il ne puet estre que li chevalier ne le connoise.
                    Il ne fait nul deleament, ainz li vient les glaiviez baissiez, et vient les un ver
                    lez autrez tant con li chevaus porent aler, et se trefierent sour l'escus de toute
                    lour force si roidemant qu'il font andeuz lez glaivies voler en pieces. Et aprés le
                    bliçemant des glaivies, il se treürterent d'escus et de cors si duremant ensemble
                    qu'il se treporterent a la terre tiel atornés qu'il ne savoient c'il estoit nuit ou
                    jors, et demorent a la terre une grant pieces qu'il ne remuent pié ne main. A chief
                    de pieces se lievent andeus li chevaliers, et aloient chancelant ausi con se la terre
                    se fremuast desout eaus, et remirent les uns lez autres come home espaontés. Et quant
                    il furent auques retornés en lour pooir, et m. Tristan dit bien a soi meïsmes qu'il
                    avoit maintes fois esprovés a m. Palamidés, mes nulle fois ne l'avoit encontrés si
                    duremant con il a fait a cestui point. Et m. Lancelot dit bien encontre son quer que
                    puis qu'il porté arme primieremant, il ne truevé chevalier que si aspremant l'encontrast
                    con cestui a fait, et «voiremant est il poissant chevalier!».</p>
                    <lb/>
                    <p xml:id="d001l127" n="2" rend="unnumbered">Et quant il furent revenus en pooir et en force, il ne font nul deleament, ains mistrent
                    main a l'espee, et se gettent l'escus devant, et cort les un sour les autres mout
                    hardiemant l'espee droite contremont. M. Tristan gette tot primieremant sous m. Lancelot,
                    et li done de haut a la force dou bras un si grant cous qu'il li abat un grant chantel
                    de son escus, et m. Lancelot li rent le guerardon tantost. Atant comencent la mellee
                    dure et pesmes et aspre, et mout se tredonoient grant coux; il ne s'alent mie espraingnant.
                    Que voz en diroie? Il se despiecerent l'escuz et desmaillent les auberz, il se font
                    sovent fois sentir lour espee en lour charz nue, il mantienent tant le primier asaut
                    qu'il ne puent plus en avant, ne ne avoit nul d'eaus que ne aüsse meillo&lt;r&gt;
                    mestier de pouser que de conbattre. Et por ce convient a fine force qu'il se repousent
                    pour recovrer aleyne et force. Et atant se trait les uns ensus de lez autres, et s'apuient
                    a lour escuz.</p>
                    <lb/>
                </div2>
                <div2 xml:id="d001c046" n="46">
                    <head>&lt;46&gt;</head>
                    <p xml:id="d001l128" n="1" rend="unnumbered">Et m. Tristan se mervoille mout, et dit a soi meïsmes que voirement ne truevé onques
                    mais si grant force ne si grant pooir en m. Palamidés con il a fait a cestui point,
                    et, «si voiremant m'aït Dex, con je ne avroie creü e&lt;n&gt; nulle mainieres qu'il
                    aüsse la moitié de pooir qu'il a». Et monseingnor Lancelot dit bien tot autre&lt;te&gt;l
                    de lui; il n'a la greingnor mervoille dou monde qu'il puet estre, et dit bien que
                    onquez mais ne truevé un si aspre et puissant chevalier con cestui est, et «je ne
                    sai quidier q'il soit».</p>
                    <lb/>
                    <p xml:id="d001l129" n="2" rend="unnumbered">Et quant il ont recovré aleyne et force, et m. Tristan, que grant haïne avoit sour
                    lui con celui que creoit certainemant qu'il fust m. Palamidés, il met main a l'espee
                    primieremant, et se met l'escus devant, et vait ver li chevalier. Et quant m. Lancelot
                    le voit venir, il ne demore plus, ainz fait tot autretel, et li vient a l'encontre
                    l'espee e&lt;n&gt; main, et cort les un sour les autres con c'il fussent lyons ou
                    leopars. Il se tredonoient grandismes coux, il comencent lour mellee assez plus aspre
                    que devant, il se baingnent lor espee sovent fois en lor sanc, il se despiecent li
                    escus et l'ieume et desmaillent les auberz. Il s'avoient toute lour arme tiel atornés
                    que pou vaudront au departir, et sachiez que toute la place la ou il se conbattoient
                    estoit toute vermoille de sanc, et junqez de maille d'auberz et de pieces d'escus.
                    Que voz en diroie? Qui aüsse regardez l'affer de les uns et de les autres, et les
                    grant asaut qu'il se fasoient, et la mellee qu'il mantenoient, bien peüst dir seüremant
                    qu'il sunt andeus li meillor chevalier dou monde. Mout mantienent le segont asaut
                    dur et pesmes; il ne i avoit nul d'eaus que ne aüsse plus de doçe plaies que toute
                    seingnent. Il estoient tel atornés qu'il ne puent gramant en avant, et lour espee
                    estoient toute tinte et vermoille de lour sanc. Et m. Lancelot, que veoit la spee
                    de m. Tristan qui estoit si vermoille de sanc, il dit contre son cuer: «Ceaus est
                    de mon sanc», et m. Tristan que veoit ausi la spee de m. Lancelot, que ausint estoit
                    vermoille, disoit tout autretel, et ensi avoient andeus grant ire dou sanc qu'il veoient
                    en l'espee. Lorz cort les uns sour les autres mout ardiemant et mout aspremant; il
                    s'estoient tiel atornés que a poine se pooit sostenir en [p. 244] estant, tant estoient
                    afeblis et tant avoient perdu dou sanc. Et por ceste achaions convient a fine force
                    qu'il recovrent lour aleine, et se trait les uns ensus de les autres, et s'apuient
                    a tant d'escus con il avoient; et m. Lancelot dit contre son quer: «Haÿ, biaux Sire
                    Dex aïde moi! Que je ne soie escarnis mauveisemant en cestui jor, car je voi tot apertement
                    que cestui a cui je me sui tant conbatus ne est mie homes, mes diables! Car c'il fust
                    homes, et je eüsse tant ferus et maillés sour lui con je ai fait sour cestui, je le
                    creoie maintes fois avoir conquis, et je voi cestui que se mantient miaus au dereain
                    que au comencemant. Et por ce, biaux Pere, ou soit homes ou soit enchantemant, aïde
                    moi, que je ne receve hui hentouse mort».</p>
                    <lb/>
                </div2>
                <div2 xml:id="d001c047" n="47">
                    <head>&lt;47&gt;</head>
                    <p xml:id="d001l130" n="1" rend="unnumbered">Monseingnor Tristan dit: «Ha,Virgen Pucelle! Priés le vottre doux Fiz qu'il soit e&lt;n&gt;
                    mon aïde, et qu'il aït merci de m'ame, car je voi que li cors alés est, car je voi
                    tot apertemant que je sui a ma fin venus! Haÿ, Damedeu! Comant je ai estés deceü mauvaisemant
                    de m. Palamidés! Car je ne quidoie qu'il aüsse en lui si grant pooir con je ai trovés
                    a cestui point, car il &lt;s'&gt;est mantenus toz jorz mout aspremant, et a mon avis
                    il a eü toz jorz le meillor de la battaille».</p>
                    <lb/>
                    <p xml:id="d001l131" n="2" rend="unnumbered">Et quant il se sunt repousés, et qu'il ont recovré auques de force, m. Tristan se
                    lieve tot primierement, et dit: «Or aille comant il pora aler, car je vuoill parfornir
                    nostre battaille!». Lorz enbrace tant d'escu con il avoit par grant ire, et drece
                    l'espee contremont, et vait ver m. Lancelot. Et quant m. Lancelot le voit venir, il
                    ne fait semblant qu'il soit de rienz espaontés, ainz met main a l'espee, et li vient
                    a l'encontre mout hardiemant. Et avant qu'il recomencent la mellee, paroule m. Lancelot,
                    et dit: «Sire, je voi bien que voz volés aler avant de la battaille jusque a outrance,
                    et quant vos ce volés faire, je voudroie que noz faichonz entre nos une choses: que
                    vos me diés vottre nom, et je vos dirai le moi, por ce que se vos me mettés a outrance
                    ou a mort, que vos saichez cui voz avés ocis, et je de voz celui meïsmes».</p>
                    <lb/>
                    <p xml:id="d001l132" n="3" rend="unnumbered">Et quant monseingnor Tristan hoï ensi paller m. Lancelot, il connuit tot maintenant
                    que cestui n'estoit mie celui qu'il creoit. «Et comant», fait il, «ne estes vos le
                    mon [ne]mis Palamidés?». «Nenil», fet il, «voirement le sachiez!». «Et qui est vos
                    donc?» fait m. Tristan. «Sire», fet m. Lancelot, «se voz me creantés que voz me dirés
                    vottre nom depuis que je vos avrai dit le moi, je le vos dirai tot maintenant». Et
                    m. Tristan li dit: «Sire, ce vos otroie je debonairemant, et me plet assés». «Or sachiés»,
                    fet li chevalier, «que je sui Lancelot dou Lac apellés, ne sai se onques oïstes paller
                    de moi». Quant m. Tristan entent que ce est m. Lancelot, les homes au monde qu'il
                    plus amoit, tot maintenant gette a la terre son escus, et s'ajenoille devant lui,
                    et li rent sez espee, et li dit: «Sire, prenés mon espee, que je me teingne pour houtree».
                    Et quant m. Lancelot entent et voit la debonarités dou chevalier, il li dit: «Sire,
                    dreciés vos, car je sui li outrés, et ne voz, et vos pri que vos me diés qui vos est».
                    «Sire chevalier, biaux amis doux», fait, «je sui Tristan de Leonois, li votre chevalier
                    et chier amis!».</p>
                    <lb/>
                </div2>
                <div2 xml:id="d001c048" n="48">
                    <head>&lt;48&gt;</head>
                    <p xml:id="d001l133" n="1" rend="unnumbered">Quant monseingnor Lancelot entent que cestui estoit m. Tristan de Leonois, li son
                    amis, il fait tot maintenant autretel con avoit fait m. Tristan: il gette l'escu tantost
                    a la terre, et s'ajenoille ausint et li rent sez espee, et li dit: «Sire, prenés mon
                    espee, car je sui li outrés, et vos cri merci que voz me pardonez de ce que je me
                    sui conbatus a vos». «Ha, m. Lancelot!» fait m. Tristan, «vos prenés la moie, qui
                    en estes plus doingne que je ne sui, car vos avés eü toz jorz le meillor de la battaille!».
                    «Haÿ, sire!» fait m. Lancelot, «ne dites, car vos dovés avoir le onor de la battaille,
                    et de tot cest fait!». Mout offrent les un a les autres le onor de la battaille mes
                    nul ne la veaut prendre. Il se lievent lour heume, et se drecent, et s'acollent et
                    baisent cent fois. Mout fait grant joie et grant feste les uns a les autres.</p>
                    <lb/>
                    <p xml:id="d001l134" n="2" rend="unnumbered">Et quant il se sunt conjoié une pieces, et m. Tristan li dit: «Sire, or dou monter
                    et de l'aler a aucun recet la ou nos noz faichonz regarder nostre plaies et notre
                    bleceüres». «Sire», fait m. Lancelot, «a vottre comandemant!». Atant alent quere lour
                    chevaus qui pres estoient, et montrent et se mistrent a la voie. Et chevaucent tant
                    qu'il furent venus au mostier dont m. Tristan estoit le maitin partis, et enluech
                    desmontrent. Et quant li freres de laienz ont veü m. Tristan qui tel estoit atornés,
                    il n'ont ire, et li moinent en une chanbre, et li desarment, et trovent que chascunz
                    avoit plus de doze plaies grant et parfont. Et un des freres, que bien s'en savoit
                    entremettre, regarde lour plaiez, et bende et lave mout bien, et dit qu'il ne avoient
                    garde de mort, et qu'il li rendra sain et haitié dedenz un mois.</p>
                    <lb/>
                    <p xml:id="d001l135" n="3" rend="unnumbered">Ensint con vos avés hoï se virent et conneürent primieremant m. Lanceloe et m. Tristan.
                    Et puis qu'il furent venus au mostier, il i [p. 244] demorent bien un mois. Et mout
                    fait grant joie et grant festes les uns a les autres, et assés se demandent de lour
                    estre, et mout se conjoient entr'aux de la grant mellee qu'il firent entr'aux au Peron
                    Merlin. Et m. Tristan li dit toute l'achaionz de celle battaille a mot a mot: comant
                    il avoient acreantés entre lui et m. Palamidés une battaille, et comant il m. Palamidés
                    atendoit. «Sire», fait m. Lancelot, «por Sainte Crois, tel fu l'aventure que pou s'en
                    falli que je ne achattai chieremant l'aïne de vos et de m. Palamidés!». Mout demoinent,
                    tant con il furent eu mostierz, grant joie et grant feste et grant seulas. Et quant
                    il furent bien gharis, et m. Lancelot li dit: «Sire, je vos pri que vos veingnés veoir
                    messire li roi Artus et madame la reïne Genevre». «Sire, a votre comandement», fet
                    m. Tristan.</p>
                    <lb/>
                </div2>
                <div2 xml:id="d001c049" n="49">
                    <head>&lt;49&gt;</head>
                    <p xml:id="d001l136" n="1" rend="unnumbered">Comant m. Tristan mist desconfiture li .§{x}. chevalier qi gardoient un point.</p>
                    <lb/>
                    <p xml:id="d001l137" n="2" rend="unnumbered"></p>
                    <lb/>
                    <p xml:id="d001l138" n="3" rend="unnumbered">A l'endemain bien pour maitin se lievent, et alent hoïr la messe. Et puis montrent
                    en lour chevals, et acomandent li freres de laiens a Deu, et se mistrent au chemins
                    pour aler a Kamaaloth. Et en celui jor qu'il se partirent ne truevent aventure que
                    a mentovoir face en contes. Li segont jorz chevauchent jusque a midi qu'il ne treuvent
                    aventure que a mentovoir face en contes. Et entor hore di midi lour avint qu'il furent
                    venus a un pont que estoit a l'esue de la Marche de Gallone.</p>
                    <lb/>
                    <p xml:id="d001l139" n="4" rend="unnumbered">Et ceste pont gardoient .§{x}. chevaliers de celui païs, que grant maus voloient a
                    tuit li conpangnons de la Table Reonde. Et por ce gardoient il celui passajes, car
                    tuit ceaus que par enluech trepassoient, por quoi il fussent des conpains de la Table
                    Reonde ou de l'ostiaux dou roi Artus, il li prenoient et mettoient en prison enn une
                    tor qui pres d'eluech estoit.</p>
                    <lb/>
                </div2>
                <div2 xml:id="d001c050" n="50">
                    <head>&lt;50&gt;</head>
                    <p xml:id="d001l140" n="1" rend="unnumbered">Quant li .§{x}. chevaliers que le pont gardoient ont veü cist deus chevalier herrant
                    que voloient passer, atant paroule li un d'eaus, et lour dit: «Seingnor chevalier,
                    se vos estes des conpains de la Table Reonde ou de l'ostiaus dou roi Artus, ne passés
                    sanz jostes. Et se vos de ceaus ne estes, passés seüremant». Et quant m. Lancelot
                    l'entent, il respont tot maintenant, et dit: «Voiremant sui je des conpains de la
                    Table Reonde». «Donc vos arestés», font cil, «car a la jostes estes venus heramant!».</p>
                    <lb/>
                    <p xml:id="d001l141" n="2" rend="unnumbered">Et quant monseingnor Tristan l'entent, il paroule a m. Lancelot: «Sire», fet il, «je
                    vos pri que voz m'otroiés que je face ceste joste». «Sire», fait m. Lancelot, «soit
                    a votre comandemant, puis qu'il voz plest». Atant es voz venir un des chevalier dou
                    pont tot aparoilliés de la jostes. Et quant m. Tristan le voit venir, il vait contr'aus.
                    Il ne font andeus nul deleament, ainz baissen les glaivies et urten chevaus de sporons,
                    et vient les uns ver les autres tant con il puent de lour chevaus traire. Il se trefierent
                    sour l'escus de toute lour force. Li chevalier bliçe sa lanse, et m. Tristan fiert
                    lui si roidemant qu'il le porte a la terre enavrés a mort, ne ne bliçe sa lanse. Atant
                    es voz venir un autre chevalier de si grant alleüre con li chevaus pooit aler. Et
                    m. Tristan, que le voit venir, li vait a l'encontre les glaivies baissiés, et se trefierent
                    sour l'escus. Li chevalier bliçe sa lanse, et m. Tristan fiert lui si roidemant qu'il
                    le porte a la terre tiel atornés qu'il ne &lt;a&gt; mestier de mire. Aprés vient le
                    tierz, et bliçe sa lanse sour m. Tristan, et il le fiert si fort qu'il le porte a
                    la terre mout fellenessemant.</p>
                    <lb/>
                    <p xml:id="d001l142" n="3" rend="unnumbered">Que vos en diroie? .§{vi}. chevaliers abati a la terre m. Tristan dou glaivies qu'il
                    tenoit. Et quant m. Tristan ot bliçés sez glaivies, il se fait baillier le suen a
                    m. Lancelot, et de celle glaivies abati il li quatre que remés estoient. Et quant
                    m. Lancelot voit que m. Tristan a abatus tuit li .§{x}. chevaliers si roidemant, et
                    voit que tuit ceaus li avoient bliçés lour glaivies sovre, ne de selle ne le avoient
                    pas remué, il dit bien a soi meïsmes que voiremant est m. Tristan tel chevalier con
                    le monde tesmoingne, et voiremant est il le meillor chevalier dou seicle. Et dit qu'il
                    ne vit a jor de sa vie nul chevalier que si bien ferist de lanse con il fait.</p>
                    <lb/>
                    <p xml:id="d001l143" n="4" rend="unnumbered">Et quant li chevaliers dou pont se virent ensi abatus, et par un seul chevalier, il
                    quident tot voiremant que ce soit m. Lancelot dou Lac. Lors paroule li un d'eaus,
                    et dit: «Sire, vos avés aconplis l'aventure de ceste passajes, et avez delivrés trois
                    des conpainz de la Table Reonde que nos avons e&lt;n&gt; notre prisonz. Et voz prions
                    que vos noz diés votre nom, ou se vos est m. Lancelot dou Lac ou autre chevalier que
                    vos soiez, por ce que l'en saiche mettre en escrit li quelz fu celui qui aconpli l'aventure».
                    Atant respont m. Lancelot, et dit: «Sachiez qu'il ne est mie Lancelot, mais il est
                    meudre de lui. Il est un estranges chevaliers, ne autres ne poés savoir de son estre.
                    Mez faites venir li [p. 245] trois conpains de la Table Reonde que vos avés en votre
                    prisonz &lt;a tout leur chevalx et armes&gt;». Atant s'en vont li un d'eaus ver une
                    tor qui pres d'eluech estoit. Et puis ne demore gramant qu'il fu revenus, et ot amenés
                    li trois conpains. Et sachiés que li un estoit m. Yvain, le fiz roi Hurien, li autre
                    Sacremor le Desereés, li tiers estoit Agravain, li freres m. Gauvain.</p>
                    <lb/>
                </div2>
                <div2 xml:id="d001c051" n="51">
                    <head>&lt;51&gt;</head>
                    <p xml:id="d001l144" n="1" rend="unnumbered">Et quant il furent jusque a eus venus, il li saluent, et m. Lancelot et m. Tristan
                    lour rendent le salus bien et cortoisemant; ne ne li connoissent mie, mais il le mercient
                    assez de ce qu'il li avoient delivrés. Atant se partirent tuit et cinq, et se mistrent
                    au chemin.</p>
                    <lb/>
                    <p xml:id="d001l145" n="2" rend="unnumbered">Et quant il ont auques chevauchiés, et m. Yvain lour demande qu'il sunt. Et atant
                    se trait m. Lancelot a repoust de m. Tristan, et li dit tot plainemant: «Sire, cist
                    sunt des conpainz de la Table Reonde, et sont notre amis, et nos alons a cort; et
                    por ce, c'il vos plet, nos faichonz eaus connoistre». «Soit a votre voluntés», fait
                    m. Tristan. Lors respont m. Lancelot a m. Yvain: «Sire», fet il, «voz nos demandés
                    de nostre estre. Or sachiez de voir que noz somes votre amis, et cestui chevalier
                    que ci est, est m. Tristan, le fiz au roi Meliadus de Leonois, et je sui Lancelot
                    dou Lac, votre amis et votre conpains». Et quant li chevaliers ont seü que ce est
                    m. Tristan, qui tant est prisez de chevalerie, il ne font nul deleament, ainz se hostent
                    li hieume tout maintenant, et autretel fait m. Lancelot et m. Tristan. Et se font
                    grant joie et grant feste, et mout henorent tuit li trois chevaliers a m. Tristan,
                    et mout se li offrent et dient qu'il sunt sez chevaliers, et m. Tristan fait eaus
                    tout autretel.</p>
                    <lb/>
                    <p xml:id="d001l146" n="3" rend="unnumbered">Et quant il se sont conjoié une pieces, il se mistrent au chemins, et chevaucent tant
                    par lor jornees sanz aventure trover que a mentovoir face en contes, qu'il furent
                    venus a un recet qui propres estoit de Kamaaloth a deus liegues, et enluech desmontrent.
                    Atant fait m. Lancelot monter un vallet pour fere savoir au roi Artus l'affer de m.
                    Tristan, et de tot ce ne savoit rien m. Tristan. Atant se met a la voie un vallet
                    a cui m. Lancelot avoit enchargiés la beiçonge; il s'en vait tot droitement a Kamaaloth,
                    la ou il trueve li roi Artus a grant conpanie de chevaliers.</p>
                    <lb/>
                    <p xml:id="d001l147" n="4" rend="unnumbered">Et quant li vallet fu devant li roi, il li dit: «Monseingnor roi, m. Lancelot voz
                    salue, et vos mande qu'il est la hors a un recet, et vos ha moiné m. Tristan de Leonois,
                    li buen chevalier, qu'il a avech lui». Et quant li roi entent ceste novelles, il n'a
                    grant joie, et dit tot maintenant a m. Gauvain et a maint autres chevaliers: «Seingnor
                    chevalier», fet il «or dou monter et de l'aler aprés cestui vallet pour convoier m.
                    Tristan, qe a nostre hostiaus vient». Et messire Gauvain bien a cinqant chevaliers
                    montrent tot maintenant, et s'en vont avech li vallet, et ont tant chevauchiés qu'il
                    furent venus au recet la ou m. Tristan estoit. Et quant m. Lancelot li voit venir,
                    il dit a m. Tristan: «Veés ci venir m. Gauvain, qui voz vient convoier». Et m. Gauvain,
                    et toz les autrez qui avech lui estoient, desmontrent, et s'en vont contr'aux, et
                    m. Tristan, qe bien connosoit m. Gauvain, car m. Lancelot le l'avoit mostrés, il li
                    cort les bras tandus; il s'acollent et baiçent, il se font grant joie, et tous les
                    autres ausint. Et puis tuit montrent en lour cheval, et chevauchent tant qu'il furent
                    venus a Kamaaloth, et desmontrent e&lt;n&gt;mi la cort, et s'en vont en la maistre
                    sale.</p>
                    <lb/>
                    <p xml:id="d001l148" n="5" rend="unnumbered">Et quant li roi Artus li voit venir, il se lieve et vait contr'aus. Et m. Tristan
                    s'enjenoille a sez piés, mais li roi ne le souffre pas, ainz le drece heramant, et
                    li dit: «Biaux doux amis, voz soiés li tres bien venu». Et m. Tristan li rent son
                    salus bien et cortoisemant, come saige chevalier qu'il estoit, et li dit: «Monseingnor,
                    veés ci Tristan de Leonis li vottre chevalier, et serai a tot mon vivant». Li roi
                    li dit qu'il li plet assez, et li offre soi et tot son pooir.</p>
                    <lb/>
                    <p xml:id="d001l149" n="6" rend="unnumbered">Atant es voz venir m. Kex li Seneschalc, et li dit: «Sire, les tables sunt mises,
                    et hore est de mengier, c'il vos plest», et li roi li dit qu'il le veaut bien. Atant
                    comande que l'aigue soit doné, et s'asierent a les tables, &lt;et le roy fist asseoir&gt;
                    m. Tristan dejoste lui, et menuient a grant joie et a grant desduit. Et quant il orent
                    mengiés, et les tables furent hostés, et m. Gauvain dit au roi: «Sire, donés nos pars
                    de m. Tristan, car je vuoill qu'il veingne veoir madame la reïne Genevre». Et li roi
                    li dit qu'il le veaut voluntiers. Atant s'en vont entre m. Gauvain et m. Tristan et
                    maint autres chevaliers a la chanbre la reïne. Et quant la reïne voit m. Tristan,
                    elle se drece en estant, et m. Tristan se ajenoille a sez piez, et li dit: «Dame,
                    veés ci Tristan li votre chevalier». La reïne le drece tant tost, et li dit que bien
                    soit il venus, et li fait joie et feste. Et quant elle l'ot auques regardés, elle
                    dit bien a soi meïsmes que voiremant est m. Tristan bien taliés de toutes menbres,
                    et que mout est biaus chevalier, «ne ne est grant chouses se il est buen chevalier,
                    tant est bien fait de toutes menbres». Et m. Tristan priçe la reïne de mout [p. 245]
                    grant biautés, et bien li senble dame de grant valorz. Et quant il furent demorés
                    avech la reïne une grant pieces, il pristrent conjé, et s'en tornerent en la maistre
                    sale, la ou li roi estoit a grant conpangnie de barons. Et mout en fait grant joie
                    et grant feste li rois Artus, et toz les autres chevaliers et baronz, de la venue
                    de m. Tristan. Et ensi demore m. Tristan en la cort dou roi Artus bien un mois a grant
                    joie et a grant feste et a grant seulas.</p>
                    <lb/>
                    <p xml:id="d001l150" n="7" rend="unnumbered">Et sachiez que ceste fu la primiere fois que m. Tristan vint a cort, et sachiez qu'il
                    devint conpains de la Table Reonde et de l'ostiaus dou roi Artus. Que vos en diroie?
                    Bien dure un mois la joie et la feste qui se fist par toute la cort dou roi, por ce
                    que m. Tristan estoit devenus conpains de la Table Reonde. Coment, n'e&lt;n&gt; quel
                    mainiere en devient conpains, ne fira ici memoire nostre livre, car bien le mentovra
                    en avant.</p>
                    <lb/>
                </div2>
                <div2 xml:id="d001c052" n="52">
                    <head>&lt;52&gt;</head>
                    <p xml:id="d001l151" n="1" rend="unnumbered">Et quant m. Tristan ot tant demorez en la cort dou roi Artus con vos avés oï, et qu'il
                    fu devenus conpainz de la Table Reonde, il dit un jorz a m. Lancelot: «Sire, c'il
                    vos plet je iroie voluntiers cherchent aventures par le roiames de Logres, car je
                    en sui mout desirant». «Sire», fait m. Lancelot, «il me plest bien, et voz firai conpangnie
                    en ceste queste». «Sire», fait m. Tristan, «je voz pri qu'il voz place que je aille
                    tot seul, car je ne demorai gramant que je revendrai, se Deu plest». «Sire», ce dit
                    m. Lancelot, «quant il voz plest d'aler en tel mainieres, a moi plest». Atant s'en
                    vait m. Tristan au roi, et li dit: «Sire, je ai a ffere une moie beiçonge, la ou il
                    me convient aler astivemant, et revendrai tantost, se Deu plest, et por ce vos comande
                    je a Damedeu». Et li roi li dit qu'il prent de sez conpainz que li faichent conpangnie,
                    et m. Tristan le mercie assés. A l'endemain, bien por maitin, m. Tristan prent sez
                    armes, et monte sour son chevaus. M. Lancelot l'acolle et baise assez, et le prie
                    qu'il reveingne au plus tost qu'il poira, et qu'il li face savoir toute sa beiçonge.
                    «A votre comandemant», fait m. Tristan, atant le comande a Deu. «Sire», dit m. Lancelot,
                    «alés, que la douce Mere vos conduie!».</p>
                    <lb/>
                    <p xml:id="d001l152" n="2" rend="unnumbered">Atant se part m. Tristan, et se met au chemin, ne ne moine conpangnie n'escuier. Il
                    chevauce bien .§{vi}. jornees sanz aventure trover que a mentovoir face en contes.</p>
                    <lb/>
                </div2>
                <div2 xml:id="d001c053" n="53">
                    <head>&lt;53&gt;</head>
                    <p xml:id="d001l153" n="1" rend="unnumbered">Comant m. Tristan mist a desconfiture li .§{xxxvi}. chevalier de la Fee Morgain.</p>
                    <lb/>
                    <p xml:id="d001l154" n="2" rend="unnumbered"></p>
                    <lb/>
                    <p xml:id="d001l155" n="3" rend="unnumbered">Or dit li contes que au septismes jors chevauchoit m. Tristan par une foreste grant
                    et lees, qui estoit appellés la Periliuse Forestes, por ce que tot jorz i se trovoit
                    aventures de granz perilz. Et quant il chevauchoit ensi seul, atant encontre bien
                    .§{xxxvi}. chevaliers qi estoient a la Fee Morgain, et moinent deus chevaliers pris,
                    qui conpains de la Table Reonde estoient: li un estoit m. Dynadan, li autre estoit
                    Dodinel le Sauvaiges.</p>
                    <lb/>
                    <p xml:id="d001l156" n="4" rend="unnumbered">Et quant li chevaliers virent monseingnor Tristan, tot maintenant li vient un chevalier
                    a l'encontre, et li crie: «Danz chevalier, gardés voz de moi, car a joster vos estuet!».
                    Quant monseingnor Tristan se voit appeller de jostes, il n'a grant joie, car a pieces
                    mais ne avoit fait d'armes. Il hurte chevaus de sporons, et vient les uns ver lez
                    autres tant con il puent de lour chevaus traire. Il se trefierent de toute lour force.
                    Li chevalier bliçe sez glaivies, et m. Tristan le fiert si roidemant qu'il le porte
                    a la terre tiel atornés qu'il ne a mestier de mire. Et atant es voz venir un autre
                    chevalier, et laisse corre a m. Tristan, et le fiert sour l'escus de toute sa force,
                    et bliçe sa lance. Et m. Tristan fiert lui si aspremant qu'il le porte a la terre
                    enavrés a mort.</p>
                    <lb/>
                    <p xml:id="d001l157" n="5" rend="unnumbered">Que vos en diroie? Sachiez que doçe chevaliers, les uns aprés les autres, bliçent
                    tuit lour glaivies sour m. Tristan, ne de selle ne le remuent pas. Et m. Tristan li
                    abati tuit et doçe d'un seul glaivies, et n'ocist trois. Et quant les autres chevaliers
                    ont veü que lour conpainz sont si malemant atornés, et ont veü comant li chevalier
                    a fait grant mervoilles d'armes, il distrent tot maintenant: «Cestui est m. Lancelot
                    dou Lac, et por ce se noz alons ensi les un aprés les autres, il nos metra tuit a
                    mort. Or li laissomes corre tuit a une fois, et le metrons a mort tot maintenant ou
                    voir a outrance». Et a ce s'acordent tuit li chevaliers, ne ne font nul deleament,
                    ainz laissent corre tuit a une fois sour m. Tristan. Et quant m. Tristan li voit venir
                    ensi a une fois, il ne fait senblant qu'il soit de rienz esbaïs, ainz met main a l'espee,
                    car le glaivies avoit il bliçés, et vait contr'aus mout hardiement au ferir de sporons.
                    Et sachiez que quant il vienent au jondre des glaivies, bien .§{viii}. chevaliers
                    le ferin tuit a une fois devant et de choste et d'eschin, et bliçent lour glaivies
                    sour m. Tristan, ne de selle ne le remuent &lt;ne&gt; pou ne grant. Et m. Tristan
                    fiert le primier chevalier qu'il atint desus l'ieume si duremant qu'il li met [p.
                    246] l'espee dedenz la teste plus de deus doie, si qu'il cheï a la terre. Atant comance
                    m. Tristan a doner grandismes cous a destre et a senestre, et a trebuchier chevalier
                    a la terre, et a &lt;a&gt;racier heume de teste et escus de cuel, et a fere la greingnor
                    mervoille d'armes dou monde. Et qui li suen fait eüsse regardés, bien peüst dir seüremant
                    que voiremant est m. Tristan li meillor chevalier dou seicle. Li chevaliers se penoient
                    mout de lui mettre a mort, mes ce est noiant, que quant il ont esprovés la grant force
                    de m. Tristan, et ont veü qu'il ne atint chevalier a droit coux qu'il ne l'ocie ou
                    ne le maagne a mort, il le redouttent come tonoir. Il fait tant que de tuit li .§{xxxvi}.
                    chevaliers ne n'estoient remés a chevaus que quinçe, et tuit lez autres estoient a
                    la terre ocis et navrés a mort.</p>
                    <lb/>
                    <p xml:id="d001l158" n="6" rend="unnumbered">Et Dynadan et Dodinel, que ont veü m. Tristan que si grant mervoille aloit faissant,
                    il en sunt tuit esbaïs, et dient entr'aus: «Dex! Qui puet estre cestui chevalier?
                    Car m. Gauvain ne m. Lancelot ne m. Palamidés ne peüst tant fere con cestui a fait!».
                    Et ensi se mervilient entre Dynadan et Dodinel de m. Tristan. Et mout i souffre grant
                    poine et grant travaill m. Tristan. Et mout est chaut et tresués, et mout avoit sez
                    armes maumises, mais il ne a cure de nulle rienz, ainz cort entr'aus con fait le leup
                    entres les berbis. Il abat, il trebucie, il ocie, li atorne en tel mainieres que li
                    chevalier que remés estoient a chevaus ne puent plus souffrir, ainz se mistrent a
                    la fuie tant con il plus puent. Et m. Tristan, qui mout estoit lax et tresués, ne
                    li vait pas enchauchant.</p>
                    <lb/>
                    <p xml:id="d001l159" n="7" rend="unnumbered">Et Dyadan et Dodinel, quant il virent la desconfitture, et veont qu'il sont delivrés,
                    il s'en vont tot maintenant a m. Tristan, et le saluent et mercient assés de ce qu'il
                    sunt par lui delivrez. Et m. Tristan lour rent le salus bien et cortoisemant, et li
                    demande qu'il sunt; et il dient comant il sunt de la maison li roi Artus et conpains
                    de la Table Reonde.</p>
                    <lb/>
                </div2>
                <div2 xml:id="d001c054" n="54">
                    <head>&lt;54&gt;</head>
                    <p xml:id="d001l160" n="1" rend="unnumbered">«Seingneur chevaliers», fet m. Tristan, «voz soiez li tres bien venus. Or dou monter
                    et de l'aler a quelque leu, la ou nos peüssons herbergier. Et Dynadan et Dodinel ne
                    font nul deleamant, mes tot maintenant &lt;pristrent&gt; des armes as chevaliers ocis,
                    et se armerent et montrent en buen chevalz que enluech estoient, et se mistrent au
                    chemins aprés m. Tristan. Et ont tant chevauchiez qu'il furent venus a une abaïe de
                    nonain, la ou il fu receü henorablemant. Il li mistrent en une chanbre et le desarment,
                    et truevent que m. Tristan estoit duremant enavrés. Et un freres que buen mire estoit,
                    s'en prent garde, et bende et lave sez plaies mout bien, et dit qu'il ne ont garde
                    de mort. Et quant Dynadan et Dodinel l'ont veü desarmés, et qui estoit un des plus
                    biaus chevalier dou monde, ne ne l'avoient jamés veü, il n'ont mout grant mervoille,
                    et le demandent maintes fois de son estre, mes m. Tristan ne li descovre nulle rienz.
                    Il li firent conpangnie .§{viii}. jorz, et quant il vit qu'il n'estoit gharis, il
                    le comandent a Deu, et se mistrent au chemin por aler a Kamaaloth.</p>
                    <lb/>
                    <p xml:id="d001l161" n="2" rend="unnumbered">Mes atant laisse li contes a paller de m. Tristan et de Dynadan et de Dodinel, et
                    torne li maistre a paller des chevaliers a la Fee Morgain.</p>
                    <lb/>
                </div2>
                <div2 xml:id="d001c055" n="55">
                    <head>&lt;55&gt;</head>
                    <p xml:id="d001l162" n="1" rend="unnumbered">Li contes dit que li chevaliers que eschanpés estoient de le main m. Tristan, il chevauchent
                    par grant hastesse tant qu'il furent venus a l'ostiaus la Fee, mout travailliés et
                    navrés. Et quant la Fee li ot veü si malemant atornés, elle lour demande la ou il
                    ont les autres lour conpainz. «Dame», font il, «un seul chevalier nos a tot ce fait,
                    et portoit un escus blanc a une bende de belic au d'eschin. Et voz dionz qu'il n'estoit
                    mie chevalier, mez diables. Car sachiés tot voiremant que .§{xxiiii}. de nos li alames
                    sovre tuit a une fois, ne de selle ne le remuames ne pou ne grant, et il nos aloit
                    tuit ociant et abattant ausint con se nos eüssomes estés bestes menues!».</p>
                    <lb/>
                    <p xml:id="d001l163" n="2" rend="unnumbered">«Ha, las!» fait elle, «je sai bien qu'il est, car je savoie bien qu'il estoit en cestui
                    païs, car l'en le m'avoit fait savoir de l'ostel mon freres!». «Dame», font li chevalier,
                    «nos vos prions que voz noz dites qui li chevalier est». «Seingnor», fet elle, «or
                    sachiez qu'il est un estrange chevalier, et a nom Tristan de Leonois, et est niez
                    au roi March de Cornoaille, que novellemant est venus eu roiames de Logres, et est
                    devenus conpainz de la Table Reonde qui est bien un des meillor chevalier dou monde».
                    &lt;«Dame», font il, «voirement est il .§{i}. des meilleurs chevaliers du siecle,&gt;
                    et maleoit soit le jorz qu'il se pensé primieremant de venir eu roiames de Logres!».</p>
                    <lb/>
                    <p xml:id="d001l164" n="3" rend="unnumbered">Atant fist monter Morgain tot maintenant bien cinquant chevaliers, et lour dit qu'il
                    alaissent heramant la ou la battaille avoit estés, et qu'il aportassent tuit li mors
                    et li navrés qu'il i treuverent. Atant se mistrent au chemins tuit li cinqant chevaliers,
                    et chevauchent tant qu'il furent venus la ou la battaille avoit estés, et ont truevés
                    que .§{vi}. n'i avoit mors. Et il firent maintenant .§{iii}. bieres, et hi mistrent
                    li mors dedenz. Et li navrés montrent au miaus qu'il puent, et se mistrent a la voie,
                    et [p. 246] chevauchent tant qu'il furent venus a l'ostel Morgain. Et quant li amis
                    charnaus des morz les hont veü, il en font un duel si grant que l'en ne hoïst le Deu
                    tonant; et, que ce estoit une pitié a veoir, il li firent enterrer a grant plor et
                    a grant lermes.</p>
                    <lb/>
                    <p xml:id="d001l165" n="4" rend="unnumbered">Mais atant laisse li contes a paller de Morgain et de sez chevaliers, et torne a Dynadan
                    et a Dodinel li Sauvajes.</p>
                    <lb/>
                </div2>
                <div2 xml:id="d001c056" n="56">
                    <head>&lt;56&gt;</head>
                    <p xml:id="d001l166" n="1" rend="unnumbered">Or dit li contes que quant Dynadan et Dodinel se furent partis de m. Tristan, il chevaucent
                    tant par lour jornés sanz aventure trover que a mentovoir face en contes, qu'il furent
                    venus a Kamaaloth. Et desmontrent e&lt;n&gt;mi la cort, et montrent eu maistre paleis,
                    la ou il truevent li roi Artus et m. Lancelot, et maintes autres chevaliers et barons.
                    Il saluent li roi et toz les autres qui enluech estoient. Et quant il les ont conneüs,
                    il lour distrent que bien soient il venus, et lour font grant joie et grant feste.
                    Et li roi lour demande comant lour estoit avenus puis qu'il se partirent de cort.
                    Atant respont Dynadan: «Mon seingnor», fet il, «sachiez de voir que nos ne avons puis
                    truevés aventures que a mentovoir face en contes, four une seulemant, qui est bien
                    la plus mervillieuse dou monde!». Et lorz comance a conter mot a mot tot l'afer, comant
                    il truevent .§{xxxvi}. chevaliers de la Fee Morgain, et comant il li pristrent. Et
                    comant il encontrent puis un chevalier que li del&lt;i&gt;vre, et comant il mist a
                    desconfiture tuit li .§{xxxvi}. chevaliers. Et comant il firent puis conpangnie au
                    chevalier a l'abaïe, et coment il ne puent savoir son nom. Et conte tot le fait comant
                    il estoit avenus.</p>
                    <lb/>
                    <p xml:id="d001l167" n="2" rend="unnumbered">Et quant li roi et toz lez autres ont entandus ce que Dynadan avoit dit, il le tienent
                    a la greingnor mervoille dou monde. Et li roi dit: «Ha, Dex! Quel chevalier poroit
                    il estre?». Et tuit respondrent qu'il ne savoient se ce n'estoit m. Tristan de Leonois.
                    «Dynadan», fet m. Lancelot, «quel armes portoit li chevalier que vos ditez qui fist
                    si grant mervoille d'armes?». «Sire», fet Dynadan, «il portoit un escus tot blanc
                    a une bende de belic». Et quant m. Lancelot l'ot entandus, il comance a sorire. Et
                    li roi, que bien le voit, li dit: «Lancelot, au semblant que voz faites, vos connoissiez
                    bien li chevalier!». Et m. Lancelot li dit tot a conseill: «Sire, sachiez de voir
                    que ce fu m. Tristan de Leonois, et je voz di que je li donai celui escus que Dynadan
                    nos o[u]t contés qu'il porte. Et li roi li dit qu'il velt qu'il soit mis en ecrit
                    entres les aventures de la Table Reonde. «Sire», fait m. Lancelot, «soit a votre voluntés».
                    Atant paroule li roi, et dit: «Seingnor conpainz de la Table Reonde, sachiez de voir
                    que li chevalier que Dynadan et Dodinel nos ont contés qui fist si grant mervoille
                    d'armes est m. Tristan, le fiz au roi Meliadus de Leonois». Et quant il l'oïrent,
                    il n'ont tuit grant joie, et distrent que voiremant est m. Tristan un des meillor
                    chevalier dou monde. Lors fait li roi appeller un clergies, et fait mettre en ecrit
                    tot de chief en chief comant Dynadan avoit contés. Et li roi et touz ceaus de son
                    ostiaus en font joie et feste, por ce que il estoit conpains de la Table Reonde.</p>
                    <lb/>
                    <p xml:id="d001l168" n="3" rend="unnumbered">Mez atant laisse li contes a paller dou roi Artus et de monseingnor Lancelot et de
                    toz les autres, et torne a m. Tristan.</p>
                    <lb/>
                </div2>
                <div2 xml:id="d001c057" n="57">
                    <head>&lt;57&gt;</head>
                    <p xml:id="d001l169" n="1" rend="unnumbered">Coment m. Tristan fu pris et jugiés a mort, et comant m. Palamidés l'eschanp de mort.</p>
                    <lb/>
                    <p xml:id="d001l170" n="2" rend="unnumbered"></p>
                    <lb/>
                    <p xml:id="d001l171" n="3" rend="unnumbered">Li contes dit que tant demore m. Tristan en l'abaïe qu'il fu bien gharis. Lors prent
                    sez armes, et monte sour son chevaus, et acomande li freres a Deu, et li mercie assés
                    dou grant henor qu'il les ont fait. Et se mist au chemins, et chevauce tot celui jor
                    sanz aventure trover que a mentovoir face en contes. La nuit le aporte aventure et
                    mecianse a un chastiaus, et vait hosteller chiez un vauvassor que sire estoit dou
                    chastel, a cui m. Tristan avoit ocis son fiz a la mellee qu'il fist avech li chevaliers
                    de la Fee Morgain, et cestui chastel estoit a llui.</p>
                    <lb/>
                    <p xml:id="d001l172" n="4" rend="unnumbered">M. Tristan desmonte a l'ostel dou vavassor, la ou il fu receü henorablemant. Li vallett
                    le desarmerent et li donent un mantiaus par lui afibbler, et puis le moinent au vavassor,
                    qui le rechoit assez sofisianmant. M. Tristan le salue, et cil li rent le salus mu
                    bien. Les tables estoient mises, et li vavassor le fist asetter dejoste lui, et menuient
                    et boivent aaiçement.</p>
                    <lb/>
                    <p xml:id="d001l173" n="5" rend="unnumbered">Et quant il estoient ensi a le tables, et li vauvassor comance a getter grant souspir
                    de cuer parfont, et plore et regratte son fiz, et dit: «Haï, Tristan de Leonois! Con
                    grant doulors mez avés mis au cuer, qui m'avés tollue m'ame et ma vie, et la rienz
                    dou monde que je miaus amoie! Haï, Tristan! Comant m'avés tollue le cuer de mon ventre!».
                    Et aprés ceste parole, il comance a plorer mout tendrement, et tuit les autres qui
                    hi estoient preurent ausint. [p. 247]</p>
                    <lb/>
                </div2>
                <div2 xml:id="d001c058" n="58">
                    <head>&lt;58&gt;</head>
                    <p xml:id="d001l174" n="1" rend="unnumbered">Et quant m. Tristan voit demener si grant duel au vavassor, et hooit ce qu'il disoit,
                    il n'a grant pitié. Il dit a soi meïsmes qu'il ne i voudroit estre hostellés avech
                    lui. Et quant li vavassor et m. Tristan ont mengiés, il moinent m. Tristan en une
                    mout belle chanbre par lui coucier.</p>
                    <lb/>
                    <p xml:id="d001l175" n="2" rend="unnumbered">Et une damoiselle, qui avoit estés a la cort dou roi Artus quant m. Tristan devint
                    conpainz de la Table Reonde, et quant elle le voit, si le connuit maintenant. Elle
                    s'en vait tantost au vavassor, et li dit: «Mon seingnor, sachiez de voir que vos avés
                    en votre hostiaus le votre enemis Tristan!». «Et comant», fait il, «est il donc celui
                    que a soupee avech moi?». «Sire», fet elle, «voiremant est il, car je le connois mu
                    bien, por ce que je le vi a la cort dou roi Artus». «Amie», fait li vavassor, «or
                    alés encore veoir, si me savrez miaus dir se il est m. Tristan». La damoiselle s'en
                    vait a la chanbre de m. Tristan, et li offre la bone soir, et paroule avec lui de
                    maintes chousez. Et quant elle l'ot bien conneüs, elle s'en torne au vavassor, et
                    li dit: «Sire, voiremant est il m. Tristan!».</p>
                    <lb/>
                    <p xml:id="d001l176" n="3" rend="unnumbered">Lorz fist armer li vavassor bien doçe serjenz, et lour comande tot maintenant qu'il
                    aillent a la chanble la ou m. Tristan estoit, et le preïssent et meïssent en prisonz.
                    Et ceaus s'en alent sanz nul deleament faire a la chanbre de m. Tristan, et le truevent
                    en chamise et en braies. Il le pristrent tot maintenant con celui que ne se puet defendre,
                    car il estoit despoilliés et desarmez. Il li firent mettre sez dras, et le moinent
                    en une prisonz mout fellenesse et cruelz. Et quant monseingneur Tristan se voit ensi
                    prendre et enprisoner, et voit qu'il ne se puet defendre, il n'a grant ire, et dit
                    a soi meïsmez q'il est conneüs. Il demande li serjenz por coi il l'avoient ensi pris.
                    Et cil li dient: «Vassalz, vos est a la mort venus, car vos ociestes le fiz notre
                    seingnor!». Atant s'en tornerent a lour seingneur, et li distrent comant il l'avoient
                    mis en prisons.</p>
                    <lb/>
                    <p xml:id="d001l177" n="4" rend="unnumbered">Et quant m. Tristan se voit en si mal leu, el qu'il n'i a mestier proesse ne force
                    d'armes, et voit qu'il estoit atint par si mauveis achaionz, il a grant duel et grant
                    ire, et mout se deme&lt;n&gt;t et se delaingne, et dit qe mout ont eü tost fin sez
                    chevaleries. «Haÿ, m. Lancelot!» fet il, «que ne savés voz hore ceste mescianse qui
                    m'est sourvenue, que voz me delivrast de si hentouse mort con je croi recevoir quant
                    je ne me puis aidier!». Mout se deme&lt;n&gt;t m. Tristan celle nuit. Et quant li
                    jor fu venus, li vauvassor s'en vait a la prisonz de m. Tristan, et li dit: «Ha, mauveiz
                    et traïtres, or me vengierai je de toi de si grant domajes que vos m'avés fait, car
                    vos m'ociestes mon doux fiz desloiaument! Et je te farai morir ensi come traïtrez
                    et desloiaus!».</p>
                    <lb/>
                </div2>
                <div2 xml:id="d001c059" n="59">
                    <head>&lt;59&gt;</head>
                    <p xml:id="d001l178" n="1" rend="unnumbered">«Sire», fait m. Tristan, «vos ne dites pas verités, car desloiaus ne traïtres ne fui
                    je onques que je saiche, et sui prest que je m'en defende encontre le meillor chevalier
                    dou monde». «Vassal», fet li vavassor, «je te farai tot ce qu'il convendra». Lors
                    se part de lui, et s'en vient en la maistre sale dou paleis, et mande par tuit li
                    haut homes dou chastel, et lour dit: «Seingnor, voz savés bien comant m. Tristan de
                    Leonois ocist mon fiz, et la Deu merci nos l'avons en tel leu que nos noz en peüssonz
                    bien vengier. Et por ce &lt;que&gt; voz est mes homes, si vuoill que vos me consiliez
                    de quel mort je le firai morir». Et li plusor distrent comunemant qu'il volent qu'il
                    li face couper la teste. Et a ce s'acorde li vavassor et toz sez homes, et fait comander
                    que l'endemain fussent la hors en la prarie pour veoir couper la teste a m. Tristan
                    pour la mort son fiz.</p>
                    <lb/>
                    <p xml:id="d001l179" n="2" rend="unnumbered">Et un serjenz, que a m. Tristan gardoit et donoit mengier, li dit: «Ha, sire, comant
                    il est grant pechiez et grant domajes de voz, car sachiés que au maitin vos sera coupé
                    la teste!». Et quant m. Tristan l'entent, il n'a grant duel: «Ha, Damedeu!» fet il,
                    «je vos pri par votre pitié que voz aiez merci de m'ame, car li cors alés est trop
                    briefmant! Et si voiremant aiés vos merci de moi, con il me poise plus de ma fin qu'il
                    est si tost venue, por ce que je ne ai peü mostrer ma chevalerie, qu'il ne faiz de
                    ma mort!» Mout demoine m. &lt;Tristan&gt; grant duel et grant ire, il demande un preudomes,
                    et se fait confés de tot ce q'il se sentoit coupables ver son Creator. Et puis comance
                    son duel en tel mainieres: «Haÿ, roy March et reïne Yçelt!» fet il, «comant vos avrés
                    grant dolorz quant voz savrés que je sui mort si villainemant!». Mout atent m. Tristan
                    l'endemain con grant doutte et con grant peor.</p>
                    <lb/>
                    <p xml:id="d001l180" n="3" rend="unnumbered">Et quant l'endemain fu venus, atant es voz venir m. Palamidés. Et entre dedens le
                    chastiaus, et desmonte a l'ostel dou vavassor. Et vallet le desarment et li doinent
                    mantiaus par lui afibler, et le moinent a lour seingnor. Et quant li vavassor le voit
                    venir, il le connuit tot maintenant, et li vait a l'encontre, et li dit: «Sire Palamidés,
                    voz soiez li tres bien venus, car vos est bien venus a point de veoir morir le votre
                    greingnor enemis que vos aiés en ceste monde.»</p>
                    <lb/>
                    <p xml:id="d001l181" n="4" rend="unnumbered">«Sire», fait m. Palamidés, «li [p. 247] quelz est celui que vos dites, qui est ensi
                    mo&lt;n&gt; nemis?». «Sire Palamidés», fait li vavassor, «ce est m. Tristan de Leonois!».
                    «Et comant», fait m. Palamidés, «le verai je morir?». «Por ce» fet il, «que je l'ai
                    e&lt;n&gt; ma prisonz chaienz, et li firai au maitin couper la teste, car il ocist
                    un mon fiz en traïsonz». Quant m. Palamidés entent ce, il n'a grant joie, et dit a
                    soi meïsmes que ce veaut il bien, mais ne i se voudroit estre trovés. Et puis dit
                    qu'il se tendra si coiemant que nul ne le connoistra, ne savra qu'il soit estés. Grant
                    feste et grant henor fait li vavassor a m. Paiamidés celle nuit.</p>
                    <lb/>
                    <p xml:id="d001l182" n="5" rend="unnumbered">Et quant li jor fu venus, li vavassor fist venir devant lui m. Tristan, et li fait
                    liet le main. Et il mont a chevaus, et moine o lui bien cinqant chevaliers armés de
                    toutes armes. Et m. Palamidés prent sez armes, et se met son ieume en son chief, por
                    ce que m. Tristan, ne nul autre, le peüst connoistre, et se met ausi avech li vavassor.
                    Atant se mistrent a la voie a tuit sez chevaliers, et alent hors dou chastiaus, et
                    moinent m. Tristan tot a pié, le main liez derieres le dos. Et toutes les jenz que
                    voient m. Tristan ensi aler a sa mort, n'avoient tuit pitié, et disoient que mout
                    estoit grant domajes de sa mort.</p>
                    <lb/>
                    <p xml:id="d001l183" n="6" rend="unnumbered">Et quant il furent venus en la place, la ou il li doivient fere couper la teste, et
                    m. Tristan qui ot veü m. Palamidés, connuit tot maintenant que cestui estoit chevalier
                    herrant, et au contenemant li senbloit il voiremant que cestui estoit m. Palamidés.
                    Lors li dit: «Sire chevalier, vos me senblés chevalier aventeuros, et por ce voz pri
                    que quant voz verrés a la cort li roi Artus, et voz i troverés li roi, et madame la
                    reïne Genevre, et m. Lancelot et m. Gauvain, et tous les autres conpainz de la Table
                    Reonde, que vos li salués de pars Tristan de Leonois, et lour contés comant je muir
                    hentousemant. Et priés que mon escus, que je lassai a m. Lancelot, qui le faichent
                    pendre en la maistre sale, por ce que quant il le veront, qu'il aient remenbrance
                    de moi». Et toute fois, quant m. Tristan disoit ce, il ploroit mout tendremant. Et
                    quant m. Palamidés hoï ensi paller m. Tristan, et le voit ensi plorer, si li en prent
                    si grant pitié qu'il en plore tendremant desout son ieume, et dit a soi meïsmes: «Haÿ,
                    Palamidés, chevalier mauveis! Coment soufre tu que devant toi receve mort li meillor
                    chevalier dou monde? Certes tu es hunis a toz jorz, quant tot li monde savra que tu
                    soies estés a la mort dou meillor chevalier dou monde, et tu ne met tot ton pooir
                    en sa delivrance! Et, se m'aït Dex, tot soit il mo&lt;n&gt; nemis mortiaus, si ne
                    garderai je ce, niais aille comant il pora aler, car je me metrai en aventure par
                    sa delivrance». A ce s'acorde m. Palamidés li buen chevalier, ne ne i garde ne nimistié
                    ne autre chouses.</p>
                    <lb/>
                    <p xml:id="d001l184" n="7" rend="unnumbered">Quant li vavassor comande que l'en li coupe la teste, et m. Palamidés se met avant,
                    et dit qu'il ne soit nul si hardis qu'il met main en m. Tristan par lui maux fere.
                    «Et comant, sire Palamidés», fait li vavassor, «mez volés vos defendre e&lt;n&gt;
                    mon ostiaus que je ne me vengie de mo&lt;n&gt; nemis mortielz? Certes se vos en pallerés
                    plus, je firai couper la teste a voz et alui!». Et m. Palamidés li dit qu'il sont
                    tuit mort. Lors ne fait nul deleament, ainz laisse corre au vavasor, et li done, dou
                    glaivies qu'il tenoit, si grant coux parmi le cors que le fer en pert pour derieres,
                    dont li vauvassor cheï mort a la terre. Et quant li chevaliers au vavassor virent
                    mort lour seingneur, il corrent tuit sour m. Palamidés, et m. Palamidés a eus, et
                    comencent une mellee mout grant. Et m. Palamidés lour comance a doner grandismes coux
                    a destre et a senestre. Il abat chevalier a la terre, il trebuce chevals, il comance
                    a fere si grant mervoille d'armes que ce ne semble pas proesse d'omes, mais foudre
                    et tenpestes. Il fait tant en pou d'ore qu'il est plus redoutés que tonoir. Il ne
                    atint chevalier a droit cous qu'il ne l'ocie ou ne le maagne malemant. Et quant li
                    chevalier dou chastel virent m. Palamidés qe ensi les aloit ociant, il ne i ot nul
                    si ardis qu'il l'oçast atendre, ainz se mistrent a la fuie tant con il plus puent
                    verz li chastiaus.</p>
                    <lb/>
                    <p xml:id="d001l185" n="8" rend="unnumbered">Et quant m. Palamidés voit qu'il les a ensi desconfis, il ne li vait pas enchaucant,
                    ainz s'en vait tot maintenant a m. Tristan, et li deslie le main, et li dit: «Sire,
                    montés sour un de cist chevaus que vos ci veés hastivemant». Et quant m. Tristan entent
                    ce que m. Palamidés li dit, il ne fait nul deleament, ainz monte tot maintenant. Et
                    quant m. Palamidés le voit a chevaus, il li dit: «Sire, or dou chevauchier, car ce
                    que voz estes desarmés vos poroit tost mescheoir; mes se vos fuissiés armés, ne nos
                    partiromes sanz mellee». «A votre comandement», fait m. Tristan, «car voz estes les
                    omes au monde que je miaus doie amer, car voz m'avés hostés de hentouse mort!». Atant
                    se mistrent a la voie et se mistrent au chemin.</p>
                    <lb/>
                    <p xml:id="d001l186" n="9" rend="unnumbered">Quant li chevalier dou chastiaus virent que cil s'en aloient, il ne vont eaus pas
                    derieres, ainz vont en la place ou la battaille avoit estés, et pristrent lour seingnor
                    et lour amis que mort estoient, et le porterent eu chastel, et li firent enterrer
                    a grant plores et a grant lermes. [p. 248]</p>
                    <lb/>
                </div2>
                <div2 xml:id="d001c060" n="60">
                    <head>&lt;60&gt;</head>
                    <p xml:id="d001l187" n="1" rend="unnumbered">Et m. Palamidés et m. Tristan chevaucent tant qu'il furent alés entor de quatre liegues.
                    Atant furent venus a un hostel d'un chevalier que de mout grant ages estoit, et avoit
                    estés de l'ostiaus du roi Artus, et amoit mout tuit li chevalier de celui hostels.
                    Et quant il i furent venus, et vallet l'aïdent desmonter, et puis le moinent au viel
                    chevalier. Il le saluent, et il lor rent le salus bien et cortoisemant, et li demande
                    dont il sunt. Et m. Tristan li dit qu'il sunt de l'ostiaus dou roi Artus. «Seingnor»,
                    fait il, «voz soiés li tres bien venus, car je voz di que je aime assez tuit ceaus
                    de celui ostiaus. Et coment, sire», fait il a m. Tristan, «alés voz ensi desarmés?».
                    Atant li conte m. Palamidés tot l'afer comant il avoit estés. Lors comande li hostes
                    a sez vallet qu'il desarment m. Palamidés, et dit qu'il mettra buen conseill en m.
                    Tristan, et li vallet le firent tot maintenant. Et quant monseingnor Tristan voit
                    m. Palamidés desarmés, et connuit que ce estoit m. Palamidés, il li cort le bras tandus,
                    et m. Palamidés a llui, et s'acollent et baisent cent fois. «Haÿ, m. Palamidés!»,
                    fait m. Tristan, «beneoit soit le jorz que voz fust nes! Or apert bien vottre francise
                    et votre jentilise, car quant tot li monde quidoit que voz me fuissiés enemis mortiaus,
                    et que me voussiés mettre a mort, et vos voz meïstes en si grant perilz par moi hoster
                    de si hentouse mort dont je estoie si prochain de recevoir, dont je voz di que je
                    serai votre homes a toz jorz de ma vie, car jamés li mon cuer ne poroit avoir haïne
                    ver voz, tant m'avés valus a cestui point». «Sire», fet m. Palamidés, «je vuoill estre
                    votre amis et vottre bienvoillanz, et vos serverai et henorai de quanque je porai».
                    Que voz en diroie? Mout fait grant joie et grant feste les uns a les autres, et mout
                    se offrent servis et henors, et mout se demostrent grant amistié. Li viel chevalier
                    lour fait doner mantiaus par eaus afibler, et mout lour fait grant joie et grant festes,
                    et mout li demande de ceaus dou l'ostel dou roi Artus.</p>
                    <lb/>
                    <p xml:id="d001l188" n="2" rend="unnumbered">Mes atant laisse li contes a paller de cist deus, que bien i savra retorner prochainemant,
                    et pallera li maistre d'une autre matire que ne est pas d'une con cest. Et veaut paller
                    li maistre de m. Galeat li tres buen chevalier, le fiz monseingneur Lancelot dou Lac.</p>
                    <lb/>
                </div2>
                <div2 xml:id="d001c061" n="61">
                    <head>&lt;61&gt;</head>
                    <p xml:id="d001l189" n="1" rend="unnumbered">Ci comance des chevalerie de m. Galeat, comant il mist a mort et Dalidés.</p>
                    <lb/>
                    <p xml:id="d001l190" n="2" rend="unnumbered"></p>
                    <lb/>
                    <p xml:id="d001l191" n="3" rend="unnumbered">En cest partie dit li contes que mesire Galeat, li tres buen chevalier, le fiz monseingnor
                    Lancelot dou Lac, chevauchoit par le roiames de Logres querant aventures en celui
                    tenz que la queste dou saint Graalz fu comenciés.</p>
                    <lb/>
                    <p xml:id="d001l192" n="4" rend="unnumbered">Or avint que une soir vait osteller chiez un vavassor, que avoit un fiz que avoit
                    estés novel chevalier en celui anz, que Dalidés estoit apellés. Ne ne avoit plus de
                    vins anz d'ages, et estoit un des meillor chevalier dou monde, et son pere ne avoit
                    plus d'enfanz que cestui Dalidés. Et amoit pour amor une jentilz dames qui avoit nom
                    madame Aleyne dou Chastel dou Plain, et estoit une des plus bielle dames dou mondes,
                    dont Dalidés en fist maintes chevaleries et maint chevalier en mist a outrance. Et
                    quant li vavassor et son fiz ont seü comant il avoient en lour ostiaus messire Galeat,
                    que l'en tient au meillor chevalier dou monde, il li font grant joie et grant feste,
                    et mout le onorent et servirent de tot lour pooir celle nuit. A l'endemain bien pour
                    maitin se lieve m. Galeat, et prent sez armez, et monte sour son chevaus, et acomande
                    li vavassor et son fiz a Deu, et li mercie assés dou grant henor qu'il li avoient
                    fait, et se met son chemin aventure querant.</p>
                    <lb/>
                    <p xml:id="d001l193" n="5" rend="unnumbered">Et quant m. Galeat se fu partiz, et m. Dalidés s'en vait a son pere, et s'ajenoille
                    devant lui, et li dit: «Pere, je voz pri que vos m'otroiés un don que je voz demanderai».
                    Et li pere, que ne avoit plus fiz, quant il le vit ensi a jenoilz, il le drece tot
                    maintenant, et li dit: «Ha, doux fiz, que est ce que tu me dis? Il ne est rien au
                    monde que je vos escondisse, et vos otroie debonairemant tot ce qu'il te plet». «Grant
                    merci, biaus pere», fet Dalidés, «or sachiés que voz m'avés hotroiés que je m'esprove
                    a m. Galeat de joste et de mellee!». Et quant li pere hoï ce que son fiz li demande,
                    il li dit: «Ha, biaus fiz, merci pour la douce Mere Deu! Et ne te place que je m'ocie!
                    Or ne ses tu que messire Galeat est li meudre chevalier dou monde, et que nul poroit
                    venir au desus de lui? Et se tu te esprove a eus, et il te mesceoit, je m'ocirai tot
                    maintenant, car tu set que je ne ai plus d'enfanz de toi». «Pere», fait Dalidés, «sachiés
                    de voir que je ne m'en remandrai pour rien dou monde que je ne m'esprove a mesire
                    Galeat». Lorz s'en vait tot maintenant a sa chanbre, et se fait armer hastivemant
                    au miaux qu'il puet. Et quant il est bien armés, il monte sour son chevaus que un
                    vallet li avoit aparoilliés, et se met aprés m. Galeat pour melleer a llui. Et quant
                    son pere voit que son fiz s'estoit mis aprés m. Galeat, et dit qu'il li departira.
                    Atant apelle bien doçe [p. 248] chevalier, et montrent heuramant, et s'en vont aprés
                    eaus par departir m. Galeat et son fiz.</p>
                    <lb/>
                    <p xml:id="d001l194" n="6" rend="unnumbered">Et m. Dalidés, qui ot tant chevauciez qu'il vit m. Galeat, li crie tant con il puet:
                    «Sire Galeat! Arestés vos, car a joster voz estuet!». Quant m. Galeat se oï ensi apeller,
                    et voit que li chevalier venoit si grant alleüre aprés lui, il li torne la teste dou
                    chevaus. Et quant m. Dalidés fu a lui venus, et m. Galeat li demande: «Qi est voz
                    que de joste m'apellés?». «Sire», fet il, «je sui Dalidés, le fiz au vavassor avech
                    cui voz herbergiastes anuit». «Ha, biaux doux amis Dalidés», fet m. Galeat, «por coi
                    volés voz joster a moi?». «Sire», fet Dalidés, «ce vos conterai je tot maintenant:
                    or sachiés que je aime pour amor une des plus vaillanz dame dou monde, dont je ne
                    vuoill qu'elle se teingne a moi se je ne sui ausi le meillor chevalier dou monde;
                    dont je ne puis miaus savoir la certaintés con de esprover a vos, car tot li monde
                    voz tesmoingne au meillor chevalier dou seicle». Et quant mesire Galeat l'entent,
                    il n'a grant mervoille, et dit que de grant cuer est li chevalier, et dit: «Biaus
                    amis Dalidés, je te pri que tu me laisse aler tot quitemant, ne de joste ne m'apeller,
                    car je ne poroie avoir voluntés de prendre moi a toi, por le grant henor que ton pere
                    et voz meïsmes feïstes a moi en votre ostiaus». «Sire», fait Dalidés, «sachiez de
                    voir que je ne m'en remandrai pour rien dou monde, et vos di que je ne le fais par
                    haïne que je ai a voz, mais por celle esprove que je vos ai contés». Et quant m. Galeat
                    voit qu'il ne se puet partir sanz jostes, il dit qu'il se jostera outre sa voluntés.
                    Lors ne font nul deleament, ainz se trait les uns ensus de les autres. Il baissen
                    lez glaivies, et hurten li chevaus de sporonz, et vient les uns ver lez autres tant
                    con il puent de lour chevaus traire, et se trefierent sour l'escus de toute lour force.
                    Dalidés bliçe sa lanse, et m. Galeat le fiert si roidemant qu'il li perce li escu
                    et li auberz, et li met le fer dou glaivies parmi le cors, si qu'il li pert pour deriere
                    le fer. Et le porte a la terre tiel atornés qu'il ne a mestier de mire, dont il fu
                    grant domajez par tot li monde, car trop estoit buen chevalier.</p>
                    <lb/>
                </div2>
                <div2 xml:id="d001c062" n="62">
                    <head>&lt;62&gt;</head>
                    <p xml:id="d001l195" n="1" rend="unnumbered">Quant m. Galeat voit qu'il les ha ensi abatus, il trait a soi son glaivies, et au
                    t&lt;re&gt;re, il voit qu'il ne mue pié ne main; il croit bien qu'il soit mors, dont
                    il est mout iriés, et s'en vait son chemins. Et puis ne demore gramant que un chevalier
                    dou pere, qui avoit chevauchiés plus hastivemant, hi fu venus, et le trueve ensi geçir
                    a la terre. Il desmonte tot maintenant, et le trueve qu'il estoit a sa fin venus.
                    Li chevalier apelle Dalidés, et il ovri les iaux. Et quant il vit li chevalier, il
                    li dit ausi con il puet: «Sire, je te en merci que voz mon cors feitez porter au Chastiaus
                    dou Plain, et enluech me faites enterrer, et mettre en ecrit sour la lame de ma tonbe
                    con je sui mors pour madame Aleyne por la main Galeat, li tres buen chevalier. Et
                    priés ma dame qu'elle ne doine son amor a pire chevalier de moi». Aprés ceste paroles
                    ne dit nul mot, for tant qu'il bati sa coupe, et joint sez main sor son pis, et dit:
                    «Biaus Pere et Fiz et saint Espirit, aiez merci de m'ame!». Et atant se trapasse dou
                    seicle.</p>
                    <lb/>
                    <p xml:id="d001l196" n="2" rend="unnumbered">Et aprés ne demore gramant que li pere hi vint, et desmonte eramant, et voit son fiz
                    geçir. Il le abrace, tot ensi sanglant con il estoit, et se pasme sour lui. Et quant
                    il revint en sa memoire a chief de pieces, il dit: «Haÿ, biaus Sire Deu, comant il
                    voz est pleü que je voie devant moi mors le mon doux fiz, cui je amoie sour toute
                    rienz, car il estoit m'ame et ma vie? Et quant je le voi ensi mors, je ne quier plus
                    vivre aprés sa mort. Et voz pri, biaus Sire Dex, que aiez merci de m'ame». Et aprés
                    qu'il ot dit ceste paroles, il prent sez espee, et se fiert parmi le cors en tel mainie&lt;re&gt;s
                    qu'il cheï mort a la terre. Et quant sez chevalier virent ceste grant mescianse de
                    lor seingneur que mort estoient, il en font grant duel. Et pristrent le cors, et le
                    porterent a lour chastiaus, et enluech firent enterrer li vavassor a grant lermez.
                    Et puis pristrent li cors Dalidez, et le mistrent en une biere, et se mistrent au
                    cheminz, et chevauchent tant qu'il furent venus au Chastiaus dou Plain, la ou madame
                    Aleyne estoit. Et quant elle soit que ce estoit li corz Dalidés, et l'achaionz por
                    coi il estoit mort, elle en fait le greingnor duel dou monde. Il le firent enterrer
                    tot ensi con il avoit requis. Et fu mis desus la lame de sa tonbe lettres que tesmoingnent
                    l'achaionz de sa mort.</p>
                    <lb/>
                    <p xml:id="d001l197" n="3" rend="unnumbered">Mais atant laisse li contes a paller de cestui fait, que plus ne en pallera, et torne
                    li maistre a paller de m. Tristan et de m. Palamidés li Paienz.</p>
                    <lb/>
                </div2>
                <div2 xml:id="d001c063" n="63">
                    <head>&lt;63&gt;</head>
                    <p xml:id="d001l198" n="1" rend="unnumbered">Comant m. Galeat se conbati a m. Tristan et a m. Palamidés durement.</p>
                    <lb/>
                    <p xml:id="d001l199" n="2" rend="unnumbered"></p>
                    <lb/>
                    <p xml:id="d001l200" n="3" rend="unnumbered">Li contes dit que quant m. Tristan et m. Palamidés furent demorés avech li viel chevalier
                    bien quatre jorz, li chevalier fait doner a m. Tristan armes bonez et belles, et tot
                    ce qu'il ot mestier. Et [p. 249] quant il furent bien armés, il montrent en lor chevaus,
                    et comandent li viel chevalier a Deu, et le mercient assez de ce qu'il les ha tant
                    serviz et henorés. Et se mistrent au chemin, et chevauchent tant qu'il estoit midi
                    passéz sanz aventure trover que a mentovoir face en contes.</p>
                    <lb/>
                    <p xml:id="d001l201" n="4" rend="unnumbered">Aprés midi ont tant chevauchiés qu'il ont auqez loingn veü un chevalier armés de toutes
                    armes sanz nulle conpangnie, et avoit covert son escu d'une o[u]çe vermoille. Et se
                    aucun me demandoit qui li chevalier estoit, je diroie que ce estoit mesire Galeat,
                    li tres buen chevalier. Atant parole m. Palamidés: «Sire Tristan», fet il, «veés la
                    un chevalier aventeuros; et por ce qu'il a maint jorz que je ne fis d'armes, vos pri
                    que voz m'otroiés la joste dou chevalier». «Sire», fait m. Tristan «quant il vos plest,
                    et voz l'aiés!». Atant se met avant m. Palamidé toz aparoilliez, et li crie: «Danz
                    chevalier, a joster voz estuet!». «Sire chevalier», fait m. Galeat, «je ne ai ore
                    voluntés de joster ne a vos ne a autrez». Et sachiez que m. Galeat estoit mout iriés,
                    por ce qu'il avoit le jor meïsme mis a mort m. Dalidés. Et quant messire Palamidés
                    voit que cil li refuse la joste, il li dit autre fois: «Sire chevalier, votre escondire
                    ne voz vaut rienz, car vos ne poés passer sanz joste!». Et quant messire Galeat voit
                    qu'il ne puet passer sanz joste et mellee, il ne font nulle demorance, ainz se esloingne
                    les uns da lez autres, il baissen les glaivies, et mistrent chevaus a sporonz, et
                    vienent si grant alleüre qu'il senblent que la terre se deüst fondre desout eaus.
                    Il se trefierent sour l'escuz de tote lor force. M. Palamidés bliçe sez glaivies,
                    et m. Galeat fiert lui si roidemant qu'il le porte a la terre mout fellenessemant,
                    et de tant li avint bien qu'il ne ot autre mal four que le cheoir seulemant. Et m.
                    Galeat s'en vait outre parfornir son poindre, et dit a soi meïsmes que de grant pooir
                    est li chevalier, et que a piece mais ne truevé que si duremant l'encontrast.</p>
                    <lb/>
                    <p xml:id="d001l202" n="5" rend="unnumbered">Et quant m. Tristan voit m. Palamidés aler a la terre en tel mainiere, et si asprement,
                    et qu'il le priçoit tant de chevalerie, il en devient tout esbaïs, il dit: «Sainte
                    Marie! Que puet ce estre quant je voi un des meillor chevalier dou monde estre si
                    portés a la terre par l'encontre d'un seul chevalier?». Lors s'en vait tot mai&lt;n&gt;tenant
                    ver monsegneur Galeat et li dit: «Sire chevalier, vos avés abatus mon conpangnons,
                    por ce me seroit tornés a coardie se je ne vengiasse sa honte a mon pooir. Et voz
                    gardés de moi, car a joster vos estuet!».</p>
                    <lb/>
                </div2>
                <div2 xml:id="d001c064" n="64">
                    <head>&lt;64&gt;</head>
                    <p xml:id="d001l203" n="1" rend="unnumbered">Et quant m. Galeat voit que encore li convient joster, il ne fait nul deleament, ainz
                    se trait les uns ensus de les autres, il baissen les glaivies, et se vienent au ferir
                    de sporonz tant con il puent de lor chevaus trere. Li chevaus estoient fort et isniaus,
                    et li chevaliers que desus estoient sunt preus et puissant. Il venoient si grant alleüre
                    con se la foudre le chachast. Et quant il vienent au jondre des glaivies, il se trefierent
                    sour l'escu de tote lour force. M. Tristan bliçe sez glaivies, et m. Galeat fiert
                    lui si roidemant qu'il met en un mont lui et li chevaus, et s'en vait outre parfornir
                    son poindre. Quant m. Tristan se voit a la terre, il n'a si grant ire car pou qu'il
                    ne rage de duel. Il se lieve mout hastivemant, et dit bien que de grant pooir est
                    li chevalier. Et m. Palamidés, que ja s'estoit relevés, dit bien a soi meïsmes que
                    puis qu'il porté armes primieremant, ne truevé chevalier que si duremant l'encontrast
                    con cestui fist. Et quant il voit encore m. Tristan a la terre, il dit: «Ha, Damedeu!
                    Que est ce que je voi? Car m. Tristan, qui est le meillor chevalier dou monde, est
                    ensi fellenessemant portés a la terre par l'encontre d'un seul chevalier! Par foy,
                    ce est grant mervoille, et de grant pooir est li chevalier!». Et m. Tristan s'en vait
                    tot droit verz m. Galeat, et li dit: «Sire, voz noz avés bien mostrés que voz estez
                    meillor chevalier de lanse que nos ne somes, et por ce me vuoill je esprover a vos
                    a l'espee, si vengierai ma honte se je onques porai!». «Sire chevalier», respont m.
                    Galeat, «sachiez de voir que je ne ai ore voluntés de melleer ne a voz ne a autres,
                    car je ai mout aillors a ffere». «Sire, fait m. Tristan, «il voz convient a moi esprover
                    as brand, si veron conbien voz noz savrés mostrer de votre bontés». «Et comant, sire»,
                    fait m. Galeat, «donc me volés fere a force melleer a l'espee?». «Nenil», fait m.
                    T., «mes voz savez bien que quant li chevalier se sunt esprovés de jostes, qu'il s'esprovent
                    encore a l'espee». «Oïl voir», fait m. Galeat, «se il sunt andeus en voluntés d'esprover
                    eaus!».</p>
                    <lb/>
                    <p xml:id="d001l204" n="2" rend="unnumbered">Que voz en diroie? Tant li dit m. Tiistan bones paroles et orguelieuses que m. Galeat
                    li dit: «Sire chevalier, quant voz avés si grant voluntés de melleer, a la battaille
                    est venus tot maintenant!». Il ne fait nulle demorance, ainz desmonte herament, et
                    atache son chevaus a un harbrez. Et puis se met l'escuz devant, et met main a l'espee.
                    Et m. Tristan fait tot autretel, et vait les uns verz les autres l'espee droite contremont,
                    et se tredonent grandismes coux, et comencent une mellee mout dure et pesmes et aspre.
                    Or puet l'en veoir grant coux doner et recevoir. [p. 249]</p>
                    <lb/>
                </div2>
                <div2 xml:id="d001c065" n="65">
                    <head>&lt;65&gt;</head>
                    <p xml:id="d001l205" n="1" rend="unnumbered">Quant m. Tristan ot auques esprovés la grant force de m. Galeat, il dit bien que voiremant
                    est cestui li plus puissant chevalier qu'il trovast a jor de sa vie. Et m. Galeat
                    dit bien tot autretel de lui. Mout se tredonoient grant coux.</p>
                    <lb/>
                    <p xml:id="d001l206" n="2" rend="unnumbered">Et m. Palamidés, que la battaille regardoit, n'a grant mervoille, car il voit tot
                    apertement que m. Tristan est tant travailliés qu'il ne pooit gramant en avant, et
                    voit li chevalier que si mantient plus asprement et miaus que au comencemant de la
                    battaille. Et por ce dit il a soi meïsmez qu'il ira seucorre m. Tristan. Atant se
                    met l'escus devant, et met main a l'espee, et s'en vait tot droit la ou li chevaliers
                    se conbattoient, et se met au devant de m. Galeat. Et quant m. Tristan voit ce que
                    m. Palamidés avoit fait, il li dit: «Haÿ, sire conpangnons! Mout me priçés petit,
                    quant voz ne creés que je me peüsse defendre dou cors d'un seul chevalier. Mout quidiés
                    que je soie travailliés?». M. Palamidés ne li respont pas, ainz cort sus a m. Galeat,
                    et il ne le refuse pas, come celui que de grant cuer estoit. Lors done les uns a les
                    autres grant coux. Or puet l'en veoir li buen Palamidés au chanp encontre le meillor
                    chevalier dou monde. Mout la fait bien m. Palamidés, et bien mostre a cestui point
                    qu'il est puissant chevalier. Et m. Galeat dit bien que voiremant sunt andeus de grant
                    pooir. Que voz en diroie? M. Palamidés mantient tant le primier asaut con il plus
                    puet, mes ce est noiant qu'il se peüsse mantenoir longemant encontre la grant aspresse
                    de m. Galea&lt;t&gt;.</p>
                    <lb/>
                    <p xml:id="d001l207" n="3" rend="unnumbered">Quant m. Tristan voit m. Palamidés tant travailliés, et qu'il ne pooit plus en avant,
                    il s'aparoille de la battaille, et se met au devant de messire Galeat. Et quant m.
                    Galeat voit cestui fait, il paroule atant, et dit: «Ha, maveis chevaliers et fallis!
                    En quel mainieres vos conbatés voz a moi? Certes vos ne faites ensi con chevalier
                    herrant et loiaux font, car je voz di loiaumant que se vos feïstes come chevalier
                    herrant font, que quant li un est au chanp o moi, et il feïsse tot son pooir jusque
                    a outrance, et vos fuissiés tiel vins chevaliers con vos estes deus, si vos quideroie
                    je bien tuit mener a outrance en un jorz». Et quant m. Tristan hoï paller si hautemant
                    li chevalier, il dit a soi meïsmes qu'il ne puet estre qu'il ne soit chevalier de
                    tres grant puisance, et por ce dit il qu'il le veaut connoistre, se il onques puet.</p>
                    <lb/>
                </div2>
                <div2 xml:id="d001c066" n="66">
                    <head>&lt;66&gt;</head>
                    <p xml:id="d001l208" n="1" rend="unnumbered">Atant li dit: «Sire chevalier, je vos ai oï paller si hautemant que je ai voluntés
                    de savoir qui voz est, et por ce vos pri que voz mes diés votre nom». «Sire», fet
                    m. Galeat, «or sachiez bien que je ne voz ai dites chouses que je ne creoisse mantenir,
                    et voz me priés que je voz die mon nom, et je le vos dirai tot maintenant. Or sachiez
                    que je sui apellés Galeat, fiz sui monseingnor Lancelot dou Lac, ne sai se onques
                    oïstes paller de moi». Et quant m. Tristan entent que cestui est m. Galeat, li tres
                    buen chevalier, les homes au monde a cu'il s'avoit greingnor voluntés d'esprover,
                    il n'a grant joie, et dit contre son cuer: «Haÿ, Tristan de Leonois, or es tu au chanp
                    encontre le meillor chevalier dou monde, a cui tu ai eü si grant desirier d'esprover
                    toi a eus! Or convient a cestui point que tu demostre tot ton pooir et ta chevalerie!».
                    Atant dit a m. Palamidés: «Biaux doux conpainz», fet il, «je te pri pour amor que
                    vos me laissiés ceste battaille fornir jusqe a outrance». Et quant m. Palamidés voit
                    la voluntés de m. Tristan, il li respont: «A votre comandemant!».</p>
                    <lb/>
                    <p xml:id="d001l209" n="2" rend="unnumbered">Lors ne font m. Tristan ne m. Galeat nul deleament, ainz enbracent li escus, et drecent
                    l'espee contremont, et cort les uns sour les autres mout hardiemant. M. Tristan gette
                    tot primieremant sour m. Galeat, et li done li greingnor coux qu'il puet amener de
                    haut a la force dou bras. Li coux fu ferus pour grant vertus, et li abat un grant
                    chantel de son escuz, et desmaille de l'aubers, mais la chars ne li touchie il mie.
                    Mais en rechoit tantost le guerardon, car messire Galeat li done parmi l'ieume si
                    grant coux qu'il i met dedenz la spee bien deus doie, mais la charz ne li touchie
                    il pas, jusque la teste. Mes m. Tristan en fu si estordis qu'il dit que «voiremant
                    est cestui li buen chevalier dont tot li monde en parole». &lt;Mout tient li uns l'autre
                    court, et&gt; mout se mantient miaux m. Tristan a cestui point qu'il ne avoit fait
                    devant, et mout s'esforce et mout i met tot son pooir. Il se mantient si bien que
                    m. Galeat n'a grant mervoille, et dit contre son cuer: «Par foy! Je puis bien dir
                    seüremant que cestui est le meillor chevalier a cui je me conbattisse dou primier
                    jor que je portai armes primierement, et je ai doutance qu'il ne soit dou lingnajes
                    monseingnor mon pere».</p>
                    <lb/>
                    <p xml:id="d001l210" n="3" rend="unnumbered">Que voz en diroie? Il avoient tant feruz et mailliés les uns sour les autres que ce
                    estoit une pitié a veoir, car sachiez q'il s'avoient tot l'escuz despieciés, les auberz
                    desmailliés, et l'ieume maumenés, si que la place la ou il se conbattoient estoit
                    toute coverte de pieces d'escus et de maille d'auberz. Et li chevalier estoient si
                    las et si travailliés qu'il ne puet gramant en avant, mes sanz doutte m. Galeat avroit
                    ancois assez souffert [p. 250] au grant beiçonz. Et m. Palamidés, que la battaille
                    regardoit, et l'affer de l'un et de l'autre, dit bien a soi meïsmes que voiremant
                    sunt andeus li meillor chevalier dou monde, et li plus puissant, et «si voiremant
                    m'aït Dex con je ne vi ne hoï paller a jor de ma vie d'une si dure battaille con cest
                    a estés de deus chevalier. Et mout puet plus m. Tristan au grant beiçonz que je ne
                    quidoie jusque a cestui point qu'il tant peüst! Mes de l'autre chevalier di je bien
                    tot hardiemant qu'il est li meillor chevalier qui soit en trestous ceste monde». Ensi
                    disoit m. Palamidés a soi meïsmes des deus chevaliers.</p>
                    <lb/>
                </div2>
                <div2 xml:id="d001c067" n="67">
                    <head>&lt;67&gt;</head>
                    <p xml:id="d001l211" n="1" rend="unnumbered">Et quant m. Galeat et m. Tristan ont tant mantenus lour mellee con je voz ai contés,
                    et m. Galeat voit que m. Tristan veaut mener la battaille a outrance, il dit bien
                    a soi meïsmes qu'il le croit bien mettre au desout. Mais ensi con je voz ai contez
                    ca arieres, il avoit doutance qu'il ne fust aucun dou lingnajes son seingnor son pere,
                    et pour ce dit il qu'il velt savoir qui li chevalier est. Et atant parole il a m.
                    Tristan, et li dit: «Sire, je voi apertemant que vos volés mener ceste battaille a
                    outrance, dont je voz pri que voz me diés votre nom.. Car se voz ne estes dou lingnajes
                    au roi Band ou des conpains de la Table Reonde, je irai avant de la battaille. Mais
                    se voz estes d'aucun de cestui, je ne me conbatterai a voz e&lt;n&gt; nulle mainiere
                    dou monde».</p>
                    <lb/>
                    <p xml:id="d001l212" n="2" rend="unnumbered">Et quant m. Tristan entent m. Galeat, il connuit apertemant que pour raisons il ne
                    poroit mener la battaille a outrance, puis qu'il sunt andeus des conpainz de la Table
                    Reonde, se l'appel ne fust de traïson. Et ancois qu'il set qu'il est fiz monseingnor
                    Lancelot dou Lac, que ensi est son amis, il dit a soi meïsmes qu'il firoit grant malz
                    se il alast plus avant de la battaille, et por ce se fait il connoistre a mesire Galeat.
                    Atant li dit: «Sire Galaaz, vos m'avés priés que je vos die mon nom, et je le voz
                    dirai hore&lt;n&gt;droit: or sachiez que je sui Tristan de Leonois, votre amis et
                    de votre pere!». Et quant m. Galeat entent que ce est m. Tristan, il li dit: «Haÿ,
                    merci, sire Tristan, je voz pri que vos me pardonés de ce que je me sui conbatus a
                    voz; et prenés mon espee, que je me teingne pour houtrés!». «Haÿ, sire Galeat», fait
                    m. Tristan, «que est ce que vos dites? Ne place Deu que je la doie prendre! Mais voz
                    prennés la moie, ensi con li meudre chevalier dou monde».</p>
                    <lb/>
                    <p xml:id="d001l213" n="3" rend="unnumbered">Que voz en diroie? Mout offre les uns a les autrez sez espee, mes nul ne la velt prendre.
                    Ainz se hosterent li hieume de chief, et s'acollent et baissent assez, et m. Palamidés
                    ausint. Et mout se font grant joie et grant feste li trois chevaliers. Et quant il
                    se sunt conjoié une pieces, m. Tristan lour dit: «Seingnor, noz somes hui travailliés
                    assez, por ce je croi qu'il seroit buen que noz alon a aucun recet, la ou nos noz
                    peüssons auques repouser». «A votre voluntés», distrent m. Galeat et m. Palamidés.
                    Lors montrent en lour chevaus, et se mistrent a la voie, et chevaucent tant qu'il
                    furent venus a un mostier, la ou m. Galeat avoit maintes fois repairiés. Et li freres
                    lour font grant henor, et li moinent en une chanbre, et le desarment, et auques de
                    bleceüres qu'il avoient font eaus laver et bender. Ensint demorent laiens li trois
                    chevaliers bien une semaine a grant joie et a grant feste et a grant seulas, et mout
                    demande les uns les autres de lour estre, et mout font grant joie dou grant asaut
                    qu'il s'avoient fait le jor de la battaille.</p>
                    <lb/>
                    <p xml:id="d001l214" n="4" rend="unnumbered">Et un jor dit m. Galeat a m. Tristan: «Sire, je voz pri que voz me contés comant et
                    en quel mainieres voz vos conbatistes primieremant a monseingnor mon pere le jor de
                    la battaille dou Peron Merlin, et l'achaionz por qoi». Quant m. Tristan entent ce,
                    il comence maintenant a sorire, et li dit: «Sire, or sachiés que de celle battaille
                    me sovendra a toz jorz de ma vie. Et quant vos le volés hoïr, et je le vos conterai
                    ore&lt;n&gt;droit». Lors li comance a conter tot le fait comant avoit estés. Et quant
                    m. Galeat l'ot entandus, il comance a sorire, et puis dit: «Par foy! Tiel fu l'aventure!
                    Con gostés chieremant l'aïne de voz et de m. Palamidés a monseingnor mon pere!». Assés
                    se seulacent et desduient ensenble.</p>
                    <lb/>
                </div2>
                <div2 xml:id="d001c068" n="68">
                    <head>&lt;68&gt;</head>
                    <p xml:id="d001l215" n="1" rend="unnumbered">Ci devise comant m. Galeat et m. Tristan et m. Palamidés et Banis desconfirent m.
                    Elis li Ros et .§{c}. chevaliers.</p>
                    <lb/>
                    <p xml:id="d001l216" n="2" rend="unnumbered"></p>
                    <lb/>
                    <p xml:id="d001l217" n="3" rend="unnumbered">Or avient que une soir q'il se seoient a les tables et soupent, atant es voz venir
                    un chevalier armee de toutes armes, que Banis estoit appellés. Et estoit dou lingnajes
                    au roi Band, et estoit venus novellemant eu roiames de Logres, et ne connoisoit gramant
                    des chevaliers de son lingnajes four que pour hoïr.</p>
                    <lb/>
                    <p xml:id="d001l218" n="4" rend="unnumbered">Et quant il fu venus devant le tables, il li salue, et cil li rendent le salus cortoisemant.
                    Et comandent a lour escuierz qu'il le aïdent desarmer, et il le font maintenant, et
                    li doinent l'aigue et le font asetter a les tables. Et le demandent de son estre,
                    et il lour conte toute [p. 250] la verités. «Et en quel part alés voz?» fet m. Tristan.
                    «Sire», fet Banis, «je m'en vais tot droitemant a Kamaaloth, au roi Artus, et li aport
                    novelles que ne sunt mie bones, mais sunt mauveis a tuit li preudomes dou monde».
                    «Sire», ce dit m. Galeat, «contés les nos, se Dex voz doint bone aventures». «Sire»,
                    fait Banis, «je le vos conterai voluntierz. Je croi que vos savés comant Elis le Rous,
                    li niez a Taulas de Rojemont, ha un son chastiaus en la Foreste Periliuse, la ou il
                    fait son repaire, et a avec lui bien cent chevaliers, tuit preudomes et hardi duremant.
                    Et pour ce que son oncle Taulas fu ocis par les homes dou l'ostel dou roi Artus, et
                    il pour vengier celle mort, tuit li chevalier qu'il puet prendre, puis qu'il soient
                    de l'ostel dou roi Artus, il li fait tuit mettre a mort. Or avint que hui maitin passé
                    par devant li chastiaus m. Lamorat de Gales et m. Blioberis de Gaunes. Et m. Elis
                    se mist eaus devant bien a soisante chevaliers, et li pristrent a fine force, et li
                    moinent dedenz le chastel. Et sai tot voiremant que se il ne sont seucorrus prochainement,
                    qu'il li mettra a mort angoisieusemant, dont il sera grant domajes au roi Artus et
                    a toz li preudomes dou monde, car il sont andeus des meillor chevaliers de la Table
                    Reonde!». «Haÿ, sire», fet m. Palamidés, «et comant le savés vos?». «Sire», fet il,
                    «je le sai par lour escuiers meïsmes, qui estoient avech eaus quant il furent pris
                    et moinés dedenz le chastiaus».</p>
                    <lb/>
                    <p xml:id="d001l219" n="5" rend="unnumbered">Et quant li trois chevaliers ont hoï ce que Banis lour avoit dit, atant parole m.
                    Tristan, et lour dit: «Seingnor, c'il voz plest, je voz loeroie que noz alonz seucorre
                    ceaus preudomes, car trop noz seroit grant honte quant nos li savon a si grant beiçonz,
                    se nos ne li alomes seucorre». «Sire», ce respondirent m. Galeat et m. Palamidés,
                    «il nos plet bien!». «Or alon au maitin», fa&lt;i&gt;t m. Tristan. «Seingneur», fait
                    Banis, «je irai avec voz, c'il vos plet». «Bien soiés vos venus», font il. Que voz
                    en diroie? Il se dormirent jusque a l'endemain.</p>
                    <lb/>
                </div2>
                <div2 xml:id="d001c069" n="69">
                    <head>&lt;69&gt;</head>
                    <p xml:id="d001l220" n="1" rend="unnumbered">Et quant il fu ajornés, il se lievent, et alent hoïr la messe, et puis se armerent
                    au miaux q'il puent. Et quant il furent bien aparoilliés, il montrent en lour chevaus,
                    et acomandent ceaus de laienz a Deu, et se mistrent au chemin pour aler seucorre li
                    deuz chevaliers. Et chevaucent tant qu'il furent venus auques propres dou chastel.</p>
                    <lb/>
                    <p xml:id="d001l221" n="2" rend="unnumbered">Atant hoïrent soner un cor par maintes fois, et aprés ce ne demore gramant qu'il virent
                    venir une conpangnie de chevaliers, que bien puent estre jusque a cent. «Seingnor»,
                    ce dit m. Palamidés a m. Tristan et m. Galeat, «or paira que voz feites; ensi convendra
                    mostrer notre pooir». «Sire Palamidés», fet m. Tristan, «de quoi voz esmaiez? Vos
                    veés ci m. Galeat que vos prie que voz ne i donés coux de lanse, ne ne faites four
                    que le regarder!». Ensi se desduient li trois conpangnons entr'aus. Et atant es voz
                    venir m. Elis li Ros, a tel conpangnie con voz avés hoï. Il estoient en une mout belle
                    prarie. Et quant il fu a eus venus, et un chevalier parole, et lour dit: «Seingneur
                    chevaliers, estes vos de la maison li roi Artus?». «Vassal», fet m. Tristan, «voiremant
                    somes nos de celui ostiaus, et conpangnons de la Table Reonde». «Donc voz defendés»,
                    font cil, «que nos ne voz aseüron four de la mort!».</p>
                    <lb/>
                    <p xml:id="d001l222" n="3" rend="unnumbered">Atant ne i ot plus pallemant, ainz baissent les glaivies tuit li quatre conpangnons.
                    Il hurten chevaus de sporons, et se trefierent entr'aus mout hardiemant. Mesire Galeat
                    fiert le primier chevalier qu'il encontre si roidemant qu'il le porte a la terre tiel
                    atornés qu'il ne a mestier de mire. Il ne s'areste pas sour lui, ainz en fiert un
                    autres de celui poindre meïsmes qu'il le flatiz a la terre mout fellenessemant. Il
                    fiert puis li tiers et le quart, il fait tant dou glaivies et de soi meïsmez qu'il
                    abati en son venir douçe chevaliers mout aspremant. Et m. Tristan mostre bien a celui
                    point que voiremant fu il fiz au buen roi Meliadus de Leonois. Car sachiés qu'il hi
                    vint si aspremant qu'il abati en son venir .§{vi}. chevaliers tiel atornés qu'il ne
                    avoient pooir de lour relever. Et m. Palamidés, li puissant chevalier, hi vint si
                    ardiemant qu'il mostre bien apertemant qu'il est bien un des buen chevalier dou monde.
                    Car sachiés qu'il ne fist mie moin a celui poindre que m. Tristan, car il abati en
                    son venir .§{vi}. chevaliers mout cruelmant. Et Banis la fait si bien endroit soi
                    qu'il ne fait pas a blasmer. Et li chevaliers dou chastel fierrent sour li quatre
                    conpangnons plus asprement qu'il puent, et bliçent tuit lour glaivies sour eaus, ne
                    de selle ne li remuent mie.</p>
                    <lb/>
                </div2>
                <div2 xml:id="d001c070" n="70">
                    <head>&lt;70&gt;</head>
                    <p xml:id="d001l223" n="1" rend="unnumbered">Quant li quatre conpangnons ont bliçés lour glaivies, il mistrent main a l'espee,
                    et lour comencent a doner grandismes cous. Or peüst veoir grant mervoille fere as
                    trois conpangnons, et mauveisemant sunt deceüs li chevaliers dou chastiaus qu'il ont
                    a ffere a trois li meillor chevaliers dou monde. Il li vont abattant et ociant ausi
                    con c'il fussent bestes menues. Il font tant en pou d'ore qu'il sunt plus redoutés
                    que tonoir. [p. 251]</p>
                    <lb/>
                    <p xml:id="d001l224" n="2" rend="unnumbered">Et m. Elis, que voit sez homes si malemant atornés, il n'a grant ire si que pou qu'il
                    ne rage de duel. Il tenoit un buen glaiviez cort et gros, il laisse corre a m. Tristan
                    et le fiert au d'eschin si roidemant qu'il le porte a la terre, mais de tant li avint
                    bien qu'il ne fu enavrés. Et quant m. Tristan se senti a la terre, il se lieve mout
                    vistemant, et se met l'escus devant, et drece l'espee contremont, et se defent hardiemant,
                    car sez enemis li corrent sus trop mauveisemant par lui mettre a mort. Qant m. Galeat
                    voit m. Tristan a la terre a si grant meschief, il n'a grant ire, il ne fait nul deleament,
                    ainz laisse corre celle part l'espee droite contremont, et se fiert entr'aus ausi
                    con fait li lyons entres les bestes menues. Il fiert le primier chevalier qu'il encontre
                    si fort qu'il le porte a la terre enavrés a mort. Il comance a doner grandismes coux
                    a destre et a senestre, et a &lt;a&gt;rachier escus de cuel et heume de teste, et
                    a &lt;a&gt;battre chevalier a la terre. Il li vait departant or ca or la, or a destre
                    or a senestre. Il fait tant par fine force qu'il le remonte malgré trestous sez enemis.
                    Et m. Palamidés, qe bien avoit veü comant m. Elis avoit abatus m. Tristan par grant
                    desloiautés, il s'en vait tot droitemant, et li done si grant coux parmi l'ieume qu'il
                    li mette la spee dedenz la teste plus des deus doie, si que m. Elis ne puet le coux
                    sostenir, ainz chiet a la terre enavrés a mort. Et quant sez homes virent a la terre
                    lour seingnor, et veont li quatre conpangnons que li aloient ensi ociant, il ne puet
                    plus souffrir, ainz convient qu'il voident la place, se il volent lour vie sauver.
                    Et atant se mistrent a la fuie, et se tornerent ver le chastiaus tant con il plus
                    puent. Et li quatre conpangnons li vont auques enchauchant et ociant malemant. Et
                    quant il ont auques mantenue lour chacie, il ne li chacent plus, ainz se tornerent
                    en la place la ou la battaille avoit estés.</p>
                    <lb/>
                    <p xml:id="d001l225" n="3" rend="unnumbered">Et m. Galeat paroule a ceaus que a la terre estoient abatus et navrés malemant, et
                    dit: «Est entre voz Elis li Ros? Et se il i est, et il veaut sauver sa vie, il veingne
                    paller moi!». Et m. Elis, que bien l'ot entandus, s'en vait a llui tot maintenant
                    au miaus qu'il puet, con celui qui enavrés estoit duremant, et li dit: «Je sui Elis,
                    que demandés voz? Et que vos plest?». «Elis», fait m. Galeat, «je te di: se tu vuois
                    sauver ta vie, il convient que tu delivre tot maintenant messire Lamorat et m. Blioberis,
                    et que tu nos creant loiaumant sour li Sainz que jamais ne metrais main en chevalier
                    dou roi Artus. Et se ce ne veaut faire, il te convendra morir tot maintenant!». Et
                    quant m. Elis entent m. Galeat qui velt que face sa voluntés c'il veaut gharentir
                    sa vie, li respont: «Je firai quanque vos me enchargierés». Atant dit a un de ceaus
                    qui avech lui estoient, qu'il s'en aille eu chastiaus, et qu'il les amoine li deus
                    chevaliers qe laienz sunt. Et cil s'en vait herament, et ne demore gramant qu'il fu
                    revenus, et ot amenés avech lui m. Lamorat et m. Blioberis.</p>
                    <lb/>
                </div2>
                <div2 xml:id="d001c071" n="71">
                    <head>&lt;71&gt;</head>
                    <p xml:id="d001l226" n="1" rend="unnumbered">Et quant il furent la o li quatre conpangnons estoient, il se font connoistre les
                    uns a les autres, et se font grant joie et grant feste. M. Galeat fist jurer m. Elis
                    sour li Sainz, qu'il avoit fait aporter, que jamés ne arestront nul chevalier de l'ostiaus
                    dou roi Artus.</p>
                    <lb/>
                    <p xml:id="d001l227" n="2" rend="unnumbered">Et puis se mistrent au chemin tuit ensenble, et chevauchent tant qu'il furent venus
                    au mostier dont il estoient le maitin partis, la ou il herbergient celle nuit aaiçemant.
                    A l'endemain bien pour maitin se lievent, et alent hoïr la messe. Et puis pristrent
                    lour armes et montrent en lour chevaus, et acomandent ceaus de laienz a Deu, et se
                    mistrent tuit au chemins, et chevauchent tuit ensemble jusque a hore de none. Lors
                    se partirent les uns da les autres. Messire Galeat se met son cheminz ver Noberlande,
                    en la conpangnie d'un escuier seulement. Et monseingneur Tristan et messire Palamidés
                    s'en alent ver la Joioçe Garde, la ou madame la reïne Yçelt estoit. Et messire Blioberis
                    de Gaunes, et m. Lamorat et Banis se mistrent a la voie pour retorner a Kamaaloth.</p>
                    <lb/>
                    <p xml:id="d001l228" n="3" rend="unnumbered">Mes atant laisse li contes a paller de tot cestui fait, et torne li maistre a m. Lamorat
                    et a m. Blioberis et a Banis, pour conter une bielle aventures que lour avint en celui
                    chemins.</p>
                    <lb/>
                </div2>
                <div2 xml:id="d001c072" n="72">
                    <head>&lt;72&gt;</head>
                    <p xml:id="d001l229" n="1" rend="unnumbered">Coment m. Herec, le fiz Lac, se conbata a m. Lamorat de Galles par madame Enide.</p>
                    <lb/>
                    <p xml:id="d001l230" n="2" rend="unnumbered"></p>
                    <lb/>
                    <p xml:id="d001l231" n="3" rend="unnumbered">Or dit li contes que quant m. Lamorat et m. Blioberis et Banis se furent partis de
                    lour conpangnons, il se mistrent a la voie por aler a Kamaaloth, et chevauchent maintes
                    jornés sanz aventure trover que a mentovoir face en contes. Or avint qu'il chevauchoient
                    par une grant foreste, qui estoit a l'antree de la Marche de Gallone. Atant encontrent
                    un chevalier qui conduisoit une dame mout richemant acesmés, et avoit en sa conpangnie
                    un escuiers seulemant, qui portoit li escus et les glaivies au chevalier. Et se aucun
                    me demandoit qui estoit li chevalier [p. 251] et la dame, je diroie que ce estoit
                    messire Herech, le fiz Lac, et la dame estoit madame Enide, sa feme, qui venoit de
                    l'ostiaus au pere. Et s'en aloient droitemant dou chastel de Belloé, qui estoit a
                    m. Erech, que li roi Artus le l'avoit donés novellemant. Et quant messire Erech voit
                    venir li trois chevaliers herrant, il prent son escus et son glaivies, et s'aparoille
                    de la jostes. Et quant li trois conpangnons virent li chevalier que la dame conduisoit,
                    atant paroule Banis a sez conpangnons: «Je vos pri que vos m'otroiés la joste dou
                    chevalier que ca vient, car je voudroie gaaignier la dame, se je onques porai». Et
                    m. Blioberis et messire Lamorat, que grant bien voloient a Banis, et le savoient a
                    buen chevalier, le l'otroient debonairemant, et &lt;il&gt; li mercie assez. Et puis
                    prent son escus et son glaiviez, et s'aparoille de la joste mout bien.</p>
                    <lb/>
                    <p xml:id="d001l232" n="4" rend="unnumbered">Et quant il furent venus jusque a la dame, il la saluent, et Banis tot maintenant
                    la prent au frain, et dit qu'il la veaut avoir par soi par le costume dou roiames
                    des Logres.</p>
                    <lb/>
                </div2>
                <div2 xml:id="d001c073" n="73">
                    <head>&lt;73&gt;</head>
                    <p xml:id="d001l233" n="1" rend="unnumbered">Qant messire Erech voit ensi prendre la danze sa feme, il li dit tot maintenant: «Vassal,
                    laissiés la dame, que voz troverés bien qui la dame voz defendra!». Aprés ceste paroule
                    ne font nul deleament, ainz se trait les uns ensus de les autres, il baissen les glaivies
                    et hurten chevaus de sporon, et vient les un ver les autres tant con il puent dou
                    chevaus traire, et se trefierent sour l'escus de toute lour force. M. Banis bliçe
                    sa lanse, et m. Herec fiert lui si roidemant qu'il le porte a la terre tel atornez
                    q'il ne mue pié ne main, ainz giçoit a la terre ausi con c'il fust mors. Et m. Erech
                    s'en passe houtre parfornir son poindre.</p>
                    <lb/>
                    <p xml:id="d001l234" n="2" rend="unnumbered">Quant m. Blioberis voit Banis, que son parenz charnaus estoit, geçir a la terre en
                    tel mainieres, il n'a grant ire. Il se met tot maintenant les glaivies baissiés, et
                    li vient au ferir de sporonz tant con il puet dou chevaus traire. Et m. Erech, qui
                    voit que encore li convient joster, et il avoit encore sez glaivies entiere, il ne
                    le refuse pas, ainz li vient a l'encontre mout hardiemant. Et quant il vienent au
                    jondre des glaivies, il se trefierent sour l'escus de toute lour force, mais tel fu
                    l'aventure que mesire Blioberis bliçe sa lanse, et m. Erech fiert lui, con celui que
                    de grant force estoit, si roidemant qu'il porte a la terre lui et li chevaus en un
                    mont, et s'en passe houtre parfornir son poindre.</p>
                    <lb/>
                    <p xml:id="d001l235" n="3" rend="unnumbered">Et quant m. Lamorat voit sez deus conpainz a la terre, il en devient tot esbaïs si
                    qu'il ne soit qu'en doie dire. Il dit bien a soi meïsmes que de grant pooir est li
                    chevalier que tiel deus preudomes ha mis a la terre, et dit: «Or aille comant il pora
                    aler, que je vengierai la honte mez conpangnons, se je onques porai». Il s'en vait
                    ver m. Herech, et li dit: «Sire, voz avez abatus mes deus conpainz, mais je vengierai
                    lour honte, se je onques porai». Et m. Erech, qui mout estoit buen chevalier et puisant,
                    li respont: «Sire, vos en serés a l'esprove prochainemant!». Lors apelle son escuier,
                    et se fait baillier son glaivies, car les autres avoit il bliçés. Et quant il ont
                    recovrés glaiviez, li chevaliers ne font nul deleament, ainz se trait les uns ensus
                    de les autrez. Il baissen les glaivies, et hurten chevaus de sporonz, et vient les
                    un ver lez autres si grant alleüre qu'il sembloit que la terre se deüst fondre desout
                    eaus. Que voz en diroie? Li chevaus sunt fort et isniaus, et li chevaliers que desus
                    estoient sont preus et puissant; il ne est pas geu de lour venir. Et quant il vienent
                    au jondre des glaivies, il se trefierent si fort qu'il font andeus les glaivies voler
                    en pieces. Et aprés le bliçemant des glaivies, il se treürterent d'escus et de cors
                    si duremant ensemble que andeus volent a la terre tiel atornés qu'il ne savent c'il
                    estoit nuit ou jorz, ainz giçoient a la terre en tel mainieres con c'il fussent andeus
                    mors.</p>
                    <lb/>
                    <p xml:id="d001l236" n="4" rend="unnumbered">Et m. Blioberis et Banis, que relevés estoient, ont veü le dure jostes des chevaliers;
                    il distrent que a piece mais ne virent une si dure et cruel jostes con ceste ha estés.
                    «Par foy!» ce dit m. Blioberis, «de grant valor est li chevalier et, se Dex me saut,
                    je ai grant doutte qu'il ne soient andeus mors!».</p>
                    <lb/>
                </div2>
                <div2 xml:id="d001c074" n="74">
                    <head>&lt;74&gt;</head>
                    <p xml:id="d001l237" n="1" rend="unnumbered">Qant madame Enide voit son baron geçir a la terre en tiel mainieres, elle a grant
                    doutte q'il ne soit mort. Elle comance a crier et a fere le greingnor duel dou monde,
                    et voloit aler a son baron, mez sez escuier ne le laisse mie, ainz la conforte tant
                    con il plus puet.</p>
                    <lb/>
                    <p xml:id="d001l238" n="2" rend="unnumbered">Et quant li deus chevaliers furent geü a la terre une grant pieces, tel atornés con
                    je vos ai contés, il tornerent en lour memoire. Il se lievent andeus au miaus qu'il
                    puent, il aloient tuit chancelant ausi con se la terre se fremuast desout eaus. Et
                    quant il furent bien revenus en pooir et en force, il ne font nul deleament, ainz
                    mistrent main a l'espee, et se gettent l'escus devant, et cort les uns sour les autres
                    mout hardiement, et se tredonoient grandismes coux. Or puet l'en veoir la battaille
                    dure et cruel et fellenesse, et sachiez tout voiremant que cist deus chevalier [p.
                    252] qui se conbattoient sunt andeus des meillor chevalier dou monde de lour ages.
                    Que voz en diroie? Il ne s'aloient pas espraingnant les uns les autres, ainz se tredonoient
                    grandismes cous sovent et menus. Il ne semblent pas proesse d'omes, mes foudre et
                    tenpestes. Et m. Blioberis et Banis, que l'afer de l'un et de l'autre regardoient,
                    distrent bien qu'il sunt andeus des meillor chevalier dou monde. Mout donent les uns
                    a les autrez grant lox et grant pris.</p>
                    <lb/>
                    <p xml:id="d001l239" n="3" rend="unnumbered">Et m. Erech, qui se voit en si grant perilz con de perdre sa feme, cu'il amoit plus
                    que soi meïsmes, se ne est mie geu, il s'esforce de tot son pooir. Il cort sus messire
                    Lamorat mout aspremant, et li done tant a ffere qu'il n'estoit tot engonbrés. Mes
                    sachiés tot voiremant que m. Lamorat estoit si buen chevalier et si puissant qu'il
                    ne pooit estre mis a desconfiture si ligiermant par le cors d'un seul chevalier; il
                    se defent mout hardiemant. Et mout greve les uns les autres, et mout mantienent la
                    mellee dure et pesmes, si qu'il n'estoit nul si dur cuer que pitié n'en aüsse.</p>
                    <lb/>
                    <p xml:id="d001l240" n="4" rend="unnumbered">Et ceaus mesimes que la battaille regardoient, n'avoient grant pitié. Et quant madame
                    Enide voit son baron, cui elle amoit plus que soi meïsmes, en si grant perilz, elle
                    n'a si grant duel et ire car pou qu'elle ne muert. Elle ne puet plus souffrir, ainz
                    desmonte tot maintenant de son palefrois, et s'en vient mout hastivement a m. Blioberis
                    et a Banis, et lour dit mout en plorant: «Haÿ, jentilz chevalier», fait elle, «je
                    voz pri et voz claime merci que vos departois la battaille de cist deus chevaliers,
                    car il ne hont si grant haïne entr'aus qu'il deüssent tant aler avant de la mellee».
                    Quant m. Blioberis et Banis ont veü madame Enide, qui estoit si bielle qui sembloit
                    une deesse, il en devienent tuit esbaïs, et de ce qu'il la voient enci plorer, il
                    n'ont grant pitié. Atant parole Banis: «Dame», font il, «qui est li chevalier qui
                    vos conduisoit?».</p>
                    <lb/>
                </div2>
                <div2 xml:id="d001c075" n="74">
                    <head>&lt;74&gt;</head>
                    <p xml:id="d001l241" n="1" rend="unnumbered">«Sire», fet elle, «sachiez tot voirement qu'il est m. Erech, le fiz Lac, et je sui
                    Enide, sa feme. Et quant m. Blioberis entent que ce est m. Erech et madame Enide sa
                    feme, il ne atent plus, ains s'en vait tot maintenant la ou li deus chevaliers se
                    conbattoient, et lour dit: «Seingneur chevaliers, gardés que ne i ait plus coux donés,
                    car votre mellee ne puet plus alér avant, car vos estes andeus conpangnons, et d'un
                    hostiaus». «Comant», fait Lamorat, «qui est li chevalier?». «Sire», fet il, «ce est
                    m. Erech, le fiz Lac, et la dame est madame Enide, sa feme». Et quant mesire Lamorat
                    entent ce, il gette tot maintenant l'escus a la terre, et son ieume ausint, et li
                    cort le bras tandus. Et m. Erech, qui avoil li chevalier conneüs, fait tot autretel.</p>
                    <lb/>
                    <p xml:id="d001l242" n="2" rend="unnumbered">Que voz en diroie? Mout fait grant joie et grant feste les uns a les autres, et aprés
                    s'en vont tuit ensenble a madame Enide, et se humilent mout ver li, et mout li font
                    grant henor. Et quant il &lt;se&gt; sont conjoié une pieces, atant paroles m. Erech,
                    et dit: «Seingneur chevaliers, nos avons hui assez travailliés, et il seroit buen
                    que noz alons en leu la ou nos peüsson repouser». Et ceaus distrent q'il le volent
                    voluntiers. Atant ne font nul deleament, ainz montrent madame Enide sour son palefrois,
                    et il montrent en lour chevaus, et se mistrent au chemin. Et chevauchent tant qu'il
                    furent venus a un recet d'une a&lt;n&gt;tan de madame Enide. Et enluech desmontrent,
                    et la dame li rechuit henorablemant. Et quant li chevaliers se furent desarmés, il
                    truevent qu'il avoient auques de bleceüres. Il le font laver et bender au miaus qu'il
                    puent. Au soir la dame fist aparoillier, et soupent aaiçemant.</p>
                    <lb/>
                    <p xml:id="d001l243" n="3" rend="unnumbered">Et quant il seoient a lez tables, atant es voz venir un vallet, et s'en vient tot
                    droit devant li chevaliers. Et quant il o[u]t veü messire Blioberis, il le connuit
                    tot maintenant, et s'ajenoille devant lui. «Haÿ, monseingneur», fet il, «comant il
                    m'est bien avenus de ce que je voz ai ici trovés, car je m'en aloie a la cort dou
                    roi Artus pour quere messire Lancelot, ou vos ou M. Beord, ou des autres de celui
                    lingnajes, qui alaissent seucorre messire Lyonel, car il est a grant beiçonz». «Et
                    quel beiçons ha il?» fait m. Blioberis. «Monseingneur», fait li vallet, «or sachiez
                    tot voiremant que Marganor le tient en prisons eu Chastel as Deus Pont, et dit qu'il
                    le fira morir hentousemant pour vengier soi de la grant honte que m. Hestor de Marés
                    li fist jadis. Et pour ce m'envoie il que vos et ceaus de son lingnajes les alaissent
                    seucorre. Et se je ne treuvasse des chevaliers de celui lingnajes, qu'il prie monsegneur
                    li roi Artus qu'il les envoie des chevaliers son ostiaus, ou des conpains de la Table
                    Reonde, qu'il les alaissent seucorre. Et pour ce, la Deu merci, que je vos ai trovés!
                    Ci ne est mestier que je aille plus avant». «Amis», fait m. Blioberis, «or soiés tot
                    aseür qu'il sera prochainemant delivrés, se Deu plaist. Et Marganor en mora hentousemant,
                    car je ne connois nul si haut homes en ceste monde qu'il meïsse a mort aucun chevalier
                    de celui lingnajes qu'il ne il convenist morir avant gramant de [p. 252] tens!». Lors
                    paroules monsengneur Blioberis a sez conpangnons, et li prie qu'il aillent avech lui.
                    Et il respondirent qu'il le volent voluntiers. Et mesire Erech meïsmes dit qu'il ira
                    avech eaus. Que vos en diroie? La nuit furent serviz et henorés assez, et se dormirent
                    jusque a l'endemain. Et quant le jor fu venus, il pristrent lour armes, et montrent
                    en lour chevaus, et acomandent madame Enide a Deu, et la veille dame ausint. Et se
                    mistrent a la voie pour aler seucorre messire Lyonel, que mesire Marganor tient en
                    prisonz.</p>
                    <lb/>
                    <p xml:id="d001l244" n="4" rend="unnumbered">Mes or se taist li contes a paller de monseingneur Blioberis et de tuit sez conpangnons,
                    que bien i savra retorner li maistre prochainement, car li maistre veaut parler de
                    monsegneur Tristain de Leonois et dou buen Palamidés li Paiens, li puissant chevalier
                    et li vaillanz, et dou buen Chevalier a l'Escus Vermoill, que venus estoit novellemant
                    eu roiames de Logres, ensi con vos porés oïr en avant.</p>
                    <lb/>
                </div2>
                <div2 xml:id="d001c076" n="76">
                    <head>&lt;76&gt;</head>
                    <p xml:id="d001l245" n="1" rend="unnumbered">Ci comance le chevalerie dou buen Chevalier a l'Escu Vermoille, et coment m. Tristan
                    et m. Palamidés se mistrent en sa queste.</p>
                    <lb/>
                    <p xml:id="d001l246" n="2" rend="unnumbered"></p>
                    <lb/>
                    <p xml:id="d001l247" n="3" rend="unnumbered">En cest partie dit li contes que quatre mois aprés li riche tornoiemant que fu [ten]us
                    devant Loveçerp, vint eu roiames de Logres un des meillor chevalier dou monde, qui
                    aloit faisant trop grant mervoille d'armes. Ne nul savoit son nom, ne qu'il fust.
                    Et portoit un escu vermoill a un lion d'arjent ranpant, et pour l'entreseigne de l'escus
                    estoit il apellés li Chevalier a l'Escu Vermoill.</p>
                    <lb/>
                    <p xml:id="d001l248" n="4" rend="unnumbered">Or avint que un vallet vint a la Joioçe Garde, la ou il trueve m. Tristan et m. Palamidés
                    et un chevalier de Leonois que avech m. Tristan demoroit en la Joioçe Garde. Et ne
                    le connoisoit mie, car m. Tristan s'aloit celant ver lui. Et quant li vallet fu jusque
                    a lui venus, il s'en vait tot droitement a m. Tristan, et s'ajenoille devant lui,
                    et li dit: «Sire, novelles voz aport de ce por coi voz m'envoiastes. Or sachiez que
                    li buen Chevalier a l'Escu Vermoill est herbergiés propres de ci a quatre liegues.
                    Et voz di que je sai de voir qu'il s'en vait tot droitemant a Audeburc, au duc, pour
                    fere une battaille par un chevalier qui de traïsonz est appellés». Et quant m. Tristan
                    entent ceste novelle, il n'a grant joie, et dit a m. Palamidés et au chevalier de
                    Leonois: «Seingneur», fet il, «je ai novelles de ce dont je estoie mout desirant,
                    ce est dou buen Chevalier a l'Escu Vermoill. Et voz di qui je vuoill aler aprés lui
                    tant que je saiche qu'il est». «Sire», font il, «nos vos firon conpangnie en ceste
                    queste, c'il vos plest», et il dit eaus que ce veaut il voluntiers. A l'endemain bien
                    por maitin se lievent, et pristrent lour armes, et montrent en lour chevaus, et acomandent
                    madame Yçelt a Deu, et se mistrent au chemin en la conpangnie de trois escuiers.</p>
                    <lb/>
                    <p xml:id="d001l249" n="5" rend="unnumbered">En tel mainieres chevauchent li trois conpangnons, et mout aloient parlant entr'aus
                    dou buen Chevalier a l'Escus Vermoill au lyon d'argent ranpant, tant que lour chemin
                    li aporte eu roiames de Norgalles. Et enluech oïrent novelles dou buen Chevalier a
                    l'Escus Vermoill, qui chevauchoit elz devant ne gramant, et avoit en sa conpangnie
                    m. Yvain, le fiz au roi Hurien, et m. Givret de Lanbelle, et chevauchoit devant m.
                    Tristan entor de .§{vi}. liegues. Mes or laisse li contes a paller de m. Tristan et
                    de sez conpains, que bien i retornera prochainemant, et pallera li maistre dou buen
                    Chevalier a l'Escu Vermoill et de sez conpainz.</p>
                    <lb/>
                </div2>
                <div2 xml:id="d001c077" n="77">
                    <head>&lt;77&gt;</head>
                    <p xml:id="d001l250" n="1" rend="unnumbered">Coment li buen Chevalier a l'Escu Vermoille et missire Yvain et m. Givret de Lanbelle
                    desconfirent li chevalier Arpinel.</p>
                    <lb/>
                    <p xml:id="d001l251" n="2" rend="unnumbered"></p>
                    <lb/>
                    <p xml:id="d001l252" n="3" rend="unnumbered">Li contes dit que li buen Chevalier a l'Escus Vermoill et m. Yvain et m. Givret de
                    Lanbelle chevauchent tant que lour chemin li aporte devant un chastiaus, que Arpinel
                    estoit appellés. Il s'en aloient droitemant a &lt;A&gt;udeburc, pour fere la battaille.</p>
                    <lb/>
                    <p xml:id="d001l253" n="4" rend="unnumbered">Et sachiez que en cestui chastiaus repairent bien jusque a .§{lx}. chevaliers que
                    mauveis homes estoient, et fasoient tot jorz grant honte et grant domajes a tuit li
                    chevalier herrant qui par devant le chastiaus trepassoient. Et sachiez qu'il estoient
                    preudomes d'armes mervillieusesmant. Et quant il furent venus devant li chastiaus,
                    atant es voz venir jusque a douçe chevalier armés de toutes armes. Et quant il furent
                    venus a eus, il li demandent s'il sont chevalier herrant. «Seingneur», fait li Chevalier
                    a l'Escus Vermoill, «voiremant somes nos chevalier herrant!». «Donc vos gardés de
                    nos», font cil, «car a votre mort estes venus!». Atant ne i ot plus deleament, ainz
                    laissent corre les uns a les autres. Et li trois conpangnons ne font demorance, ainz
                    baissent les glaivies, et vont ver eaus mout hardiemant. Li Chevalier a l'Escu Vermoill
                    fiert le primier chevalier qu'il encontre si roidemant qu'il le porte a la terre tiel
                    atornés qu'il ne a mestier de mire. Et quant [p. 253] il voit qu'il a celui abatus,
                    il ne s'areste pas sour lui, ainz laisse corre a un autre chevalier de celui poindre
                    meïsmes, et le fiert si roidemant dou glaivies qu'il tenoit qu'il le porte a la terre
                    enavrés a mort. Et sachiés qu'il abati de celui poindre meïsme quatre chevaliers.
                    M. Yvain et messire Givret ne li vont pas esparaingnant, ainz abatirent chascuns d'eaus
                    en son venir deus.</p>
                    <lb/>
                    <p xml:id="d001l254" n="5" rend="unnumbered">Quant li chevaliers dou chastiaus virent lour amis ensi a la terre, si il sont doulens
                    et corruciés, ce ne fais pas a demander. Il laissent corre sour li trois conpains,
                    et fierent sour eaus mout hardiemant, et bliçent tuit lour glaivies, ne de selle ne
                    li remuent ne pou ne grant. Et li trois conpainz, q[ue] lour glaivies avoient bliçés,
                    mistrent main a l'espee, et laissent corre sour li chevaliers dou chastiaus l'espee
                    droite contremont, et donent eaus grandismes coux. Et li chevalier dou chastel ne
                    li vont pas esparaingnant. La mellee comance entr'aus dure et aspre et cruels. Mais
                    qui veïstes le tres grant mervoille que li Chevalier a l'Escus Vermoill fasoit, bien
                    peüst dir qu'il est un des buen chevalier dou monde. Sachiés que li Chevalier a l'Escus
                    Vermoill fist tant a l'aïde de sez conpains qu'il les ont tiel atornés en pou de terme
                    que de tuit li doge chevaliers harpinaus ne n'estoit remés nul a chevaus, ainz estoient
                    tuit abatus a la terre tiel atornés q'il ne avoient pooir d'eaus relever. Et si n'i
                    avoit tiel quatre atornés que jamés ne porteront escu a cuel.</p>
                    <lb/>
                </div2>
                <div2 xml:id="d001c078" n="78">
                    <head>&lt;78&gt;</head>
                    <p xml:id="d001l255" n="1" rend="unnumbered">Et quant les autres chevaliers dou chastel ont veü comant lor amis sont atornés, il
                    ne font nulle demorance, ainz hoissirent hors dou chastelz heramant armés et bien
                    montés. Il vindrent si grant alleüre con il puent de lour chevaus traire, et laissent
                    corre sour eaus sanz lour desfier.</p>
                    <lb/>
                    <p xml:id="d001l256" n="2" rend="unnumbered">Et quant li trois chevaliers, qui se creent estre delivrés, et que nul li arestassent
                    plus, virent venir une si grant conpangnie de chevaliers, que bien puent estre jusque
                    a cinquant chevaliers, il veoent que a la battaille sont venus. Il ne font pas semblant
                    qu'il soient de rien esbaïs, ainz vont contr'aus mout hardiemant l'espee droite contremont,
                    que toute estoient tintez de sanc des chevaliers qu'il avoient ocis et navrés. Et
                    quant ceaus vindrent au ferir des glaivies, il fierent sour li trois conpangnons plus
                    aspremant qu'il puent. Et sachiez que tote lour glaivies bliçent sour li trois chevalier,
                    ne de selle ne li remuent pas. Et quant il les hont bliçés, il mistrent main a l'espee,
                    et comancent la mellee mout dure et pesmes. Et quant li Chevalier a l'Escu Vermoill
                    se voit a si grant meschief con est de trois chevaliers encontre tant, il dit a soi
                    meïsmes qu'il convient qu'il s'esprove si a cestui point qu'il face paller a tot li
                    monde de sa chevalerie. Atant oblie toute peor, et se met entr'aux si abandoneemant
                    con c'il ne li chausist rien de sa mort. Lors comance a doner grandismes coux a destre
                    et a senestre, et a fere la greingnor mervoille d'armes dou monde. Il fait tant que
                    sez conpainz que le regardoient en sont tuit esbaïz, et distrent que voiremant est
                    il le meillor chevalier dou monde. Li Chevalier a l'Escus Vermoill li vait abattant
                    et ociant ausi con c'il fuissent bestes menues. Il ne atint chevalier a droit coux
                    qu'il ne l'ocie ou ne le maagne et le porte a la terre. Il les a tiel atornés et si
                    espaontés qu'il n'i a nul si hardis qu'il l'oçast un seul coux atendre. Il fiert,
                    il abat, il arache heume de teste et escus de cuel, il trebuce chevalier a la terre;
                    il fait tant qu'il est plus redoutés que tonoir.</p>
                    <lb/>
                    <p xml:id="d001l257" n="3" rend="unnumbered">Et quant li chevalier harpinaus ont veü que li Chevalier a l'Escus Vermoill li aloit
                    ensi ociant et abattant, et la grant mervoille qu'il aloient faisant, il en sunt si
                    esbaïs et si espaontés qu'il n'i a nul si hardis qui l'oçast atendre eu chanp, ainz
                    se tornerent en fuie ver li chastiaus enavrés et blicés duremant. Et quant li Chevalier
                    a l'Escus Vermoill et sez conpangnons virent que li chevaliers arpinaus se sont tornés
                    en fuie ver li chastiaus, il ne li vont pas enchaucant, ainz s'en vont en lour chemins,
                    car sachiés voiremant qu'il estoient las et tresués assez plus que mestier lour ne
                    fust. Et quant li chevaliers harpinaus ont veü comant li trois chevaliers que lour
                    avoient fait si grant domajes s'en estoient partis, il se tornerent la ou la battaille
                    avoit estés. Et treuvent que .§{viii}. de lour chevaliers gisoient mort a la terre,
                    qui avoient estés ocis par li Chevalier a l'Escus Vermoill et par sez conpains. Il
                    li pristrent et portrent dedens li chastiaus, et li firent enterrer a grant deulors.
                    Car sachiés qu'il hi estoit si grant le plorer et la crie qe l'en ne hoïst le Deu
                    tonant. Ensint demorent li chevalier arpinel doulenz et courruciés de lour amis, que
                    ocis avoient estés.</p>
                    <lb/>
                    <p xml:id="d001l258" n="4" rend="unnumbered">Mes or se taist li contes des chevaliers harpinaus, et torne au Chevalier a l'Escus
                    Vermoill et a sez conpainz.</p>
                    <lb/>
                </div2>
                <div2 xml:id="d001c079" n="79">
                    <head>&lt;79&gt;</head>
                    <p xml:id="d001l259" n="1" rend="unnumbered">Coment m. Yvain et m. Givret de La&lt;n&gt;belle furent abatus au Pin Reont. [p. 253]</p>
                    <lb/>
                    <p xml:id="d001l260" n="2" rend="unnumbered"></p>
                    <lb/>
                    <p xml:id="d001l261" n="3" rend="unnumbered">Li contes dit que &lt;quant&gt; li Chevalier a l'Escus Vermoill et m. Yvain et m.
                    Givret de Lanbelle ont fait la desconfiture des chevaliers arpinaus, chevauchent puis
                    tant que lour chemin li aporte devant a la Tor au Pin Reont.</p>
                    <lb/>
                    <p xml:id="d001l262" n="4" rend="unnumbered">Et sachiés que cest tor estoit si grant et riche que en tot le païs ne avoit plus
                    belle, et avoit au devant un des plus biaus pin dou monde. Et dedenz la tor manoit
                    un chevalier, le meillor josteor dou monde. Et por ce qu'il se sentoit a si buen josteor,
                    mantenoit il un tel costumes, que il fasoit pendre [son] escus au pin. Et tuit li
                    chevalier errant qui par enluech trepassoient, el il abattissent l'escu a la terre,
                    il venoit maintenant, et jostoit a llui. Et se li Chevalier a la Tor le meïsse a la
                    terre, il li tolloit l'escus, et i fasoit iscrivre le nom dou chevalier cu'il avoit
                    abatus, et puis le fasoit prendre as quernaus de la tor. Et dit qu'il mantendroit
                    tant ceste costumes qu'il hi venist chevalier que a la terre le meïsse. Et sachiez
                    qu'il avoit mantenus ceste costumes bien .§{xvi}. mois, dont il avoit abatus plus
                    de .§{cc}. chevaliers, que tuit lour escus pendoient as quernaus de la tor, ne encore
                    ne avoit trovés chevalier que a la terre le peüsse mettre. Tel estoit la costume de
                    ceste tor, con vos avés hoï.</p>
                    <lb/>
                    <p xml:id="d001l263" n="5" rend="unnumbered">Et quant li trois chevaliers furent au devant de la Tor au Pin Reont, et il virent
                    l'escu pendre, et ont seü le costumes por lettres qui le tesmoingnent, qui estoient
                    entaliés en un marbre que dejoste le pin estoit mout bielle et clers, atant paroule
                    m. Yvain, et dit: «Li qel de noz abatira l'escus?». «Sire», fait li Chevalier a l'Escus
                    Vermoill, «je ne le abatirai paz, car je ai mout aillors a ffere, dont il me targe
                    duremant que je i fust la venus, car hautremant, se Dex mes saut, je m'esprovasse
                    voluntiers a cest aventures». «Sire», ce dit m. Givret, «je l'abatterai et me josterai
                    au chevalier tot primieremant». Quant li Chevalier a l'Escus Vermoill voit que sez
                    conpainz se volent esprover au chevalier a la tor, il lour dit: «Sengneur, je ne puis
                    ici demorer, ancois m'en convient aler, car mout m'ahaste ma beiçonge». Atant li comande
                    a Deu, et se met au chemin.</p>
                    <lb/>
                </div2>
                <div2 xml:id="d001c080" n="80">
                    <head>&lt;80&gt;</head>
                    <p xml:id="d001l264" n="1" rend="unnumbered">Messire Givret ne fait nul deleamant, ainz s'en vait tot droit a l'escu, et l'abati
                    a la terre. Et aprés ce qu'il ot abatus l'escus, il ne demore gramant que li chevalier
                    a la tor vint hors armés de toutes armes, et mout bien montés. Et quant il fu la ou
                    li chevalier estoit, et il vit son escus a la terre, il prent son escus, et puis dit:
                    «Sire chevalier, que voz avoit fait mon escus, que ensi l'avez abatus? Certes petit
                    me priçés, mais je vengierai la honte mon escu, se je onques porai, prochainemant
                    sour celui qui les a abatus!». «A l'esprove en serés hore&lt;n&gt;droit», ce dit mesire
                    Givret, «car je sui celui que l'escus ai abatus!». «Donc voz gardés de moi», fet li
                    chevalier, «que a la jostes estes venus!». Atant ne font nul deleament, ainz se trait
                    les uns ensus de les autres, il baissen les glaivies et mistrent chevaus a sporons,
                    et vient les uns verz les autres tant con li chevals porent aler, et se trefierent
                    sour l'escus de toute lour force. Mesire Givret bliçe sa lanse, et li chevalier a
                    la tor le fiert si roidemant qu'il le porte a la terre mout fellenessemant. Mes de
                    tant li avint bien qu'il ne fu enavrés, ainz se lieve mout vistement, et li chevalier
                    s'en passe houtre parfornir son poindre.</p>
                    <lb/>
                    <p xml:id="d001l265" n="2" rend="unnumbered">Quant m. Yvain voit messire Givret a la terre abatus, il n'est doulenz et corruchiez
                    duremant. Et s'en vait verz li chevalier heramant, et li dit: «Sire, voz avés mon
                    conpainz abatus, mais je la vengierai, se je onques porai». Atant ne i ot plus deleament,
                    ainz se esloingnent andeus li chevaliers, et vient les uns ver les autres si grant
                    alleüre qu'il senbloit que la terre se deüst fondre desout eaus. Et quant il vienent
                    au jondre des glaivies, m. Yvain bliçe sa lanse, et li chevalier fiert lui si roidemant
                    qu'il met a la terre lui et li chevaus en un mont, et s'en vait houtre parfornir son
                    poindre. Et puis revint as deus chevaliers qu'il avoit abatus, et lour dit: «Seingneur,
                    voz savez bien la costume, car il convient que vos me laissiés votre escus, et que
                    voz me diés votre nom». Et m. Yvain et messire Givret, que bien savoient qu'il disoit
                    verités, et que ne puent escondire, il li baillent lour escus, et li distrent lour
                    nom, et se partirent, et &lt;se&gt; mistrent lour voie.</p>
                    <lb/>
                    <p xml:id="d001l266" n="3" rend="unnumbered">Et ne ont gramant chevauchiés qu'il ont atint li Chevalier a l'Escu Vermoill. Et sachiez
                    qu'il vit tot apertemant abattre li deus chevaliers, mais tant li astoit sa beiçonge,
                    qu'il dit qu'il ne se trametra de ceste aventure. Et quant il vit li deus chevaliers
                    sanz escuz, il lour dit: «Sire, je voi que l'aventure ne faut en vos!». «Sire», fait
                    m. Yvain, «ensi vait des aventures». Atant se mistrent a la voie, et chevauchent tant
                    qu'il furent venus a une meison d'une vielle dame, la ou il recovrent escus buen et
                    biaus, et se mistrent au chemin lour voie.</p>
                    <lb/>
                    <p xml:id="d001l267" n="4" rend="unnumbered">Mes atant laisse li cuntes a paller dou Chevalier a l'Escus Vermoill et de sez conpangnonz,
                    que bien i savra retorner prochainemant, et torne li maistre a m. Tristan et a m.
                    Palamidés et au chevalier de Leonois. [p. 254]</p>
                    <lb/>
                </div2>
                <div2 xml:id="d001c081" n="81">
                    <head>&lt;81&gt;</head>
                    <p xml:id="d001l268" n="1" rend="unnumbered">Coment m. Tristan et m. Palamidés et le chevalier de Leonois desconfirent li chevalier
                    dou Chastel Arpinelz.</p>
                    <lb/>
                    <p xml:id="d001l269" n="2" rend="unnumbered"></p>
                    <lb/>
                    <p xml:id="d001l270" n="3" rend="unnumbered">Or dit li contes que celui jorz meïsmes que li Chevalier a l'Escus Vermoill et mesire
                    Yvain et m. Givret de Lanbelle firent la desconfitture des chevaliers harpinaus, il
                    ne demore gramant que m. Tristan et sez conpainz furent venus devant li Chastiaus
                    Harpinaus.</p>
                    <lb/>
                    <p xml:id="d001l271" n="4" rend="unnumbered">Et quant li chevaliers dou chastel ont veü li trois chevalier herrant, il distrent
                    que sour cist vengieront il le grant domajes que les autres trois chevaliers lour
                    avoient fait. Atant s'en vont tuit ensenble sour li trois chevaliers. Et quant il
                    furent a elz venus, il li demandent se il sunt chevalier herrant: «Voiremant somes
                    nos chevalier herrant!» fait m. Palamidés. «Donc voz gardés de nos», font cil, «car
                    voz est a votre mort venus!». Et sachiez qu'il estoient bien cinquant chevaliers.
                    Aprés ceste paroule ne font nulle deleanse, ainz laissent corre li chevaliers arpiniaus
                    sour li trois conpainz mout abandoneemant.</p>
                    <lb/>
                    <p xml:id="d001l272" n="5" rend="unnumbered">Et quant li trois chevaliers virent qu'il sont a les jostes venus, et que ceaus corrent
                    sour eaus mout aspremant, il ne font autre deleament, ainz baissent les glaivies et
                    mistrent chevaus a sporons, et vont contr'aus mout ardiemant. Et quant il vienent
                    au jondre des glaivies, li chevaliers arpinaus ne vindrent les uns aprés les autres,
                    ainz vindrent tuit a une fois; et maint d'eaus bliçent lour glaivies sour li trois
                    conpangnons. Et monsengneur Tristan fiert le primier chevalier qu'il encontre si roidement
                    qu'il le porte a la terre enavrez a mort. Et aprés en fiert un autre de celui poindre
                    meïsmes qu'il le porte ancois a la terre tel atornés que jamés ne ferra de lanse.</p>
                    <lb/>
                    <p xml:id="d001l273" n="6" rend="unnumbered">Que voz en diroie? M. Tristan abati a la terre de celui poindre quatre chevaliers,
                    et m. Palamidés, li tres buen chevalier, hi vint si roidemant qu'il flatiz ancois
                    a la terre quatre chevaliers. Et li chevalier de Leonois la fait si bien qu'il mostre
                    apertemant qu'il est bien chevalier de grant valors. Et quant li chevaliers ont bliçés
                    lour glaivies, il mistrent main a l'espee, et comencent a doner grandisme coux a destre
                    et a senestre. Or puet l'en veoir fere grant mervoille d'armes au buen Tristan et
                    au buen Palamidés, li puissant chevalier; il ne senble pas proesse d'omes, mais foudre
                    et tenpestes. Il arachent escu de cuel et heume de teste, et a trebucier chevalier
                    a la terre. Il font tant en pou d'ore qu'il sunt plus redoutés que tonoir. Et quant
                    li chevalier harpinaus ont esprovés la grant proesse de m. Tristan et de m. Palamidés,
                    et voient la grant mervoille d'armez q'il fasoient, et des chevaliers abattre et ocire,
                    il en sunt mout esbaïs et corruciez. Il corrent mout aspremant sour li trois chevaliers,
                    et mout est grant la presse entor eaus, et mout i est grant li chappelleis et li ferreis
                    de l'espee, et mout i est grant le cri et la noisse. Et quant m. Tristan voit si grant
                    la presse entor eaus, il en est tot esragiés, il enbrace son escus pour grant ire,
                    et drece l'espee contremont, et se met entr'aux mout hardiemant, et comance a doner
                    grandismes coux a destre et a senestre. Il li vait abattant et ociant ausi con c'il
                    fuissent bestes menues. Il font tant que de male hore li virent primierement li chevaliers
                    harpinaus. Et quant li chevaliers dou chastiaus virent la grant mervoille que monseingnor
                    Tristan fasoit, il en sunt tuit esbaïs si qu'il ne savoient qu'il en deüssent faire.
                    Et m. Palamidés meïsmes et li chevalier de Leonois en sunt ausi esbaïs.</p>
                    <lb/>
                    <p xml:id="d001l274" n="7" rend="unnumbered">Que voz en diroie? M. Tristan fait tant a l'aïde dou buen Palamidés que li chevaliers
                    harpinaus ne puent plus souffrir, ainz lour convient a fine force voidier la place
                    et torner en fuie ver le chastiaus.</p>
                    <lb/>
                </div2>
                <div2 xml:id="d001c082" n="82">
                    <head>&lt;82&gt;</head>
                    <p xml:id="d001l275" n="1" rend="unnumbered">Quant li trois conpangnons virent que ceaus sunt tornés en fuie, il li chacent, il
                    li vont abattant et ociant, et en font mout grant maux. Et sachiez que m. Tristan
                    se voloit mettre dedenz le chastel, se ne fust m. Palamidés qui ne le laisse aler.</p>
                    <lb/>
                    <p xml:id="d001l276" n="2" rend="unnumbered">Et quant il ont lour chacie mantenue tant con je vos ai contés, il se tornerent arieres,
                    et se mistrent au chemins. Et li chastel remest en grant deulors et en grant plores
                    et en grant lermes, car il ont receü a ceste desconfiture greingnor domajes qu'il
                    ne firent a celle devant, car il i morent a ceste desconfiture doçe chevaliers. Et
                    ensint furent desconfis li chevaliers dou Chastels Harpinaus par deus fois en un jorz,
                    et hi morent tant de chevaliers, con vos avés hoï, dont il ne sera li chastel jamés
                    sanz lermes et sanz plores. Et bien hont achattés chieremant en celui jor tot le desnor
                    et le domajes qu'il firent onques as chevaliers herrant, et ne sera jamés &lt;jor&gt;
                    que lour ne sovengna dou buen Chevalier a l'Escus Vermoill et de sez conpainz, et
                    de m. Tristan, et dou buen Palamidés et dou chevalier de Leonois.</p>
                    <lb/>
                </div2>
                <div2 xml:id="d001c083" n="83">
                    <head>&lt;83&gt;</head>
                    <p xml:id="d001l277" n="1" rend="unnumbered">Coment m. Tristan veaut fere corrucier m. Palamidés qant li herbergerent avech un
                    vauvasor. [p. 254]</p>
                    <lb/>
                    <p xml:id="d001l278" n="2" rend="unnumbered"></p>
                    <lb/>
                    <p xml:id="d001l279" n="3" rend="unnumbered">Que vos en diroie? M. Tristan et sez conpains se partirent d'eluech lax et travailliés,
                    et se mistrent au chemins, et chevauchent tant que lour chemin li aporte devant une
                    grant tor.</p>
                    <lb/>
                    <p xml:id="d001l280" n="4" rend="unnumbered">«Sire», fet m. Palamidés, «devant ceste tor fis je ja un biaus coux de glaivies».
                    «Certes sire», fait m. Tristan, «il ne puet estre que voz aiés fait ci aucune chouçe
                    dont voz ne soiez acostumés, ensi con il m'est avix, car plus avant ne poés vos aler,
                    a mon quidier». «Certes sire», fet m. Palamidés, «je ne le dit pas par ma vantance,
                    ne por qoi je m'en donasse lox ne pris, mais par vos seulacier et desduire. Et sachiés
                    que de celui fait ne savrés rien par moi, mais vos le porés demander a celui a la
                    tor». «Et comant le demanderai je?» fet m. Tristan, «enseingné les moi!». «Sire»,fet
                    m. Palamidés, «demandés le sire a la tor que fist li chevalier a l'escus blanc aprés
                    le tornoiemant de Loveçerp, quant il rescoucé la dame devant lui des douçe chevaliers,
                    si savrés qu'il vos respondira. Et se il ne vos dit qu'il fist assés d'un glaivies,
                    ne me tenés pas as chevalier!».</p>
                    <lb/>
                    <p xml:id="d001l281" n="5" rend="unnumbered">Et m. Tristan, que corrucier voloit m. Palamidés, li dit: «Et se il ne dit que voz
                    feïstes celui coux dont vos pallés, comant le crerai je? Car il sont parmi le monde
                    d'ausi buen chevalier con voz est, et poroit estre que voz vos vantés de choçes dont
                    voz ne estes coupables. Car celui fait dont voz pallés poroit bien estre qu'il le
                    fist aucun buen chevalier, et or le me dites por ce que je soie en peor et en doutance
                    de vos. Biaux amis, con je connois bien votre follie!». Et m. Palamidés est mout courruciés
                    de ceste response qu'il i a donés, si dit a m. Tristan par corrus: «Sire, c'il vos
                    plest croire, si le croiés, et se non, remaingne a tant!». Et m. Tristan, que toute
                    fois voloit plus courrucier m. Palamidés, li respont: «Sire Palamidés», fet il, «dites
                    vos come loiaus chevalier que vos feïstes celui coux dont voz pallés?». «Or sachiés»,
                    fait mesire Palamidés, «que je ne voz en dirai hore plus, et se voz savoir le volés,
                    si le demandés a autres que a moi, car il m'en poise de ce que je voz en dist rienz!».</p>
                    <lb/>
                    <p xml:id="d001l282" n="6" rend="unnumbered">Et li escuierz, que devant lour seingneur estoient alés, battent la porte de la tor,
                    et comencent a crier: «Ovrés, ovrés!». Et ceaus que la porte gardoit, car li chastiaus
                    n'estoit sanz garde de nuit et de jor, car ceaus de celui païs sont tot jorz en gherre
                    par un chastel que Arpinaus estoit appellés, que trestous le païs tenoit en gherre,
                    il lour respont: «Qui est vos, qui chaiens volés hosteller?». «Il sont trois chevaliers»,
                    font il. La garde, que bien set que son seingnor en seroit liés de la venue des chevalier
                    herrant, il s'en vait maintenant devant son seingneur, que en sa chanbre estoit. «Sire»,
                    fet il, «la hors sunt trois chevalier herrant que chaienz volent herbergier, c'il
                    vos plest que la porte soit &lt;o&gt;verte». «Vais tost», fait li sire, «et li faites
                    venir avant, que bien soient il venus».</p>
                    <lb/>
                    <p xml:id="d001l283" n="7" rend="unnumbered">Li sire a la tor estoit un chevalier qui assez avoit demorés en la maison li roi Artus
                    et avoit estés chevalier herrant longemant. Mes par une plaie qu'il avoit receü a
                    un tornoiemant, dont il avoit, ausi con trestous, le bras senestre perdus, et por
                    ce avoit il laissiés a porter armes, car de celle plaie fu il maagnés longemant.</p>
                    <lb/>
                </div2>
                <div2 xml:id="d001c084" n="84">
                    <head>&lt;84&gt;</head>
                    <p xml:id="d001l284" n="1" rend="unnumbered">Atant es vos venir li trois chevaliers, qe ja estoient descendus trestouz armés four
                    que de lour glaivies et de lour escus, que lour escuier avoient encore. «Sire», fait
                    li vauvassor, «bien soiés voz venus, et mout avés chevauchiés de soir». «Bones aventures
                    aiés voz», fait m. Tristan et sez conpains, «et se nos tart chevauchomes, ne le tenés
                    a mervoille, car il convient tart chevauchier li chevalier que a fere ont». «Voir
                    est», fait li vauvassor. Li hoste comande a sez vallet qu'il desarment li chevaliers.
                    Et il le font aaiçemant et, por ce qu'il sunt escaufé des armes porter, comande li
                    vauvassor que l'en afiblast a chascuns un riche mantiaus, et il le font. Et puis le
                    menent en son palais, que biaus estoit a mervoille. Li vauvassor comande que l'en
                    adast le mengier, et il lour respondirent qu'il sunt a son comandemant. Laiens avoit
                    assez clers de chiergies que a plantee n'i avoit. Et m. Tristan dit au vavassor: «Sire,
                    veïstes vos par ci passer trois chevalier herrant?». «Oïl voir», ce dit li vauvasor,
                    «il vindrent de biaus jor clers, et assés li priai dou remanoir, mais li un d'eaus
                    dit qu'il avoit tant a fere qu'il ne voloit sojorner, et cil portoit un escu vermoill
                    a un lyon d'arjent ranpant». «Biaus hostes», fait m. Tristan, «savés vos noz asenner
                    la ou il giçeront anuit?». «Nenil», fait li hostes, «car assez villes et chastiaus
                    i a la ou il poront herbergier, et por ce ne vos en sai dir rienz». «Biaux bostes»,
                    fait m. Tristan, «or mes dites: repairent gramant li chevalier herrant par cestui
                    païs?». «Oïl», fait li preudomes, «voiremant i repairent il, mes de ce sont il assés
                    mesceant, car maintes fois i recevent il honte et domajes. Et ce lor font ceaus de
                    cestui païs que grant mal lour volent, car ca arieres ha un chastiaus que Harpinaus
                    est apellés, ou l'en lour fait grant [p. 255] honte et desnor plus qu'il ne recevent
                    en tot li roiames de Sorelois. Et ceaus chastel fu fermés de male hore par li chevalier
                    herrant, car il ne oçent passer sanz honte. Et je croi que se li roi Artus seüst li
                    domajes qu'il rechoit la de sez chevalier, il n'avroit jamés repous devant qu'il avront
                    dou tot li chastel destruit». «Biaus hostes», fait M. Tristan, «or li laissiés fere
                    tout li mal qu'il poront, que, pour la foy de Damedeu, il hi vendra encore chevalier
                    herrant que vengiera la desloiautés qu'il ont tant mantenus». «Biaus sire», fait li
                    hostes, «ce ne poroit estre, qu'il sont tiel .§{lx}. chevalier si preus d'armes et
                    si puissant qu'il ne poront estre desconfis par venue de chevalier herrant. Voiremant,
                    se il vennissent m. Galeat, que l'en tient au meillor chevalier dou monde, et aüsse
                    en sa conpangnie jusque a quatre si buen chevalier comant seroit m. Tristan de Leonois,
                    ou m. Lancelot dou Lac, ou m. Palamidés, tiel cinq chevalier ou tel .§{vi}. poroit
                    eaus faire domajes, se aventure li aportast la ensemble; mes ensint come chevalier
                    herrant vont, un ou deus ne i poront jamés avoir onor, ensi con je croi». «Biaux hostes»,
                    fait m. Tristan, «or sachiez voiremant que de celui chastiaus dont voz pallés, hoïrés
                    voz tel novelles prochainemant, que vos dirés sanz doutte qu'il sont bien vengiés
                    li chevalier herrant». «Se m'aït Dex», fait li preudomes, «je voudroie qu'il fust
                    ja avenus, car il ont maintes fois fait hontes et domajes as chevalier herrant et
                    a maint preudomes, et toute ceste contree en seroit de miaus, se grant mesceance lour
                    avenist».</p>
                    <lb/>
                </div2>
                <div2 xml:id="d001c085" n="85">
                    <head>&lt;85&gt;</head>
                    <p xml:id="d001l285" n="1" rend="unnumbered">«Biaux bostes», fait m. Tristan, «itant me dites, se Dex vos doint bone aventures,
                    me porés vos fere certain d'une chouçe que je voz vuoill desrainier?». «Dites ce que
                    voz plest», fet li preudomes. «Sire», fet m. Tristan, «il ne a encore gramant de tens
                    que un chevalier chevauché avech moi par ceste contree, que me dist que aprés le tornoiemant
                    de Loveçerp, quant il fu departis, vit fere un biaus coux de glaivies a un chevalier
                    qui portoit un escu tot blanc». «Ha», fet li hostes, «de celui coux me sovient et
                    sovendra a toz jorz que je avrai la vie eu cors! Car je ne vi onques tant fere d'un
                    glaivies con celui fist a celui tens dont voz pallés. Et sachiés que celui coux doivent
                    escouter voluntiers tuit li preudomes dou monde, et je vos conterai comant il avint.</p>
                    <lb/>
                    <p xml:id="d001l286" n="2" rend="unnumbered">Il fu voir que aprés le departiment dou tornoiemant de Loveçerp que voiremant ca vient
                    hosteller un chevalier, et il estoit enavrés sanz faille, et jut chaiens quatre jor
                    si iriés et plain de corrus qu'il ne voloit onques a nos seulacier, ne entre nos paller,
                    et il ne souffroit que nul aüsse sa contance. Au quint jorz avint que chaiens vint
                    un chevalier osteller, et moine en sa conpangnie une mout bielle dame. Et quant il
                    hoï paller dou chevalier enavrés que chaienz giçoit, il l'ala veoir. Que vos en diroie?
                    Il se treconneürent et se firent grant joie. Li chevalier enavrés ne se movoit nulle
                    fois de chaienz de ceste chanbre, ne nul voloit que nul le veïsson. Tant voiremant
                    savoie je bien de lui qu'il fasoit duel assez sovent, et disoit que m. Tristan l'avoit
                    hunis, et pour le duel qu'il menoit sovent et menus, ne me voloie je sour lui mettre
                    q'il ne le tenist a &lt;a&gt;nui. Et celui soir que li chevalier se firent si grant
                    joie con je voz cont, avint que chaienz vindrent jusque a douçe chevaliers, tuit renomee
                    de chevalerie, et assez priçés. Et estoient tuit mes parenz charnaus et mes cousin
                    germains, et entr'aux avoit un chevaliers noviaus, et l'avoit fait li roi Artus. Et
                    de la cort dou roi Artus venoient il trestous droit. Ceaus novelz chevalier estoit
                    mon niés, et avoit nom Elias de Lin, et de sa venue fis je si grant feste con il convenoit
                    a moi. Et quant mon niez vit la dame dou chevalier, il li cheï si envaïe qu'il dist
                    qu'il la voloit avoir par soi, puis qu'elle n'estoit feme au chevalier qui la conduisoit.
                    Et quant li chevalier oï que mon niez voloit la dame, il li dit: "Querés un autre
                    chouse, que ceste ne poés vos avoir, que bien troverés qui la vos defendra!" Tiel
                    paroles furent chaienz celui soir devant moi meïsmes, et devant li chevalier qe enavrés
                    estoit.</p>
                    <lb/>
                </div2>
                <div2 xml:id="d001c086" n="86">
                    <head>&lt;86&gt;</head>
                    <p xml:id="d001l287" n="1" rend="unnumbered">Qant il fu l'endemain ajornés, li chevalier enavrés dist qu'il voloit chevauchier,
                    si se fist aparoillier. Et quant il fu armés, il prist conjé de moi, et me comande
                    a Deu, et enmoine avech lui li chevalier et la dame. Et quant il se furent issus de
                    chaienz, mes parens me comandent a Deu. Et maintenant qu'il furent issus de chaienz,
                    li chevalier noviaus se mist au devant de la dame que li deus chevaliers conduisoient,
                    et la prist au frain, et dist qu'il la voloit avoir par soi par le &lt;costume dou&gt;
                    roiames de Logres. Ensi comencent le jostes dou chevalier que la dame conduisoit et
                    de mon neveu. Mes de tant torne la honte sour li chevalier qe la dame conduisoit qu'il
                    fu abatus, si que mon niez prist la dame, et la voloit mener avech lui. Et quant li
                    chevalier que chaienz avoit geü enavrés, voit son conpangnons abatus, il se mist [p.
                    255] en la baratte, et laisse corre maintenant au chevalier que la dame quidoit avoir
                    gaagniés, et le feri si fort qu'il li fait voidier andeus les archons, et avech ce
                    li fist il une grant plaie. Ensint comencent les jostes dou chevalier enavrés a ceus
                    de mon lingnajes, que doçe estoient, et avint ausint que li doçe chevaliers furent
                    abatus devant de ceste tor meïsmes, et avint voiremant si grant mervoille con je vos
                    dirai; il abati le primier, et puis le segont, et puis li terz et li quart. Que voz
                    en diroie? Il les abati tuit et doçe les uns aprés les autres que ne en falli nul,
                    et trestuit d'un glaivies! Et quant il les ot trestous abatus, il prist la dame pour
                    la main, et dist: "Madame, il mes est bien avix que je vos ai delivrés de main de
                    cist chevaliers, qe bien voz quident avoir gaaigniez!", et puis la rendi maintenant
                    a son conpangnons. Et puis se torne ver li doçe chevaliers qu'il avoit abatus, et
                    lour dist: "Seingneur chevalier, il m'est bien avix que je vos ai mostrés a cestui
                    point que je sui meillor chevalier de lanse que voz ne estes. Et c'il i a nul de voz
                    que conbattre se vuoille a moi a l'espee, je li mosterai quel chevalier je sui!" Et
                    il ne ot mie bien finee son conte, que un chevalier se mist avant, et dist qu'il se
                    conbateroit a lui a battaille des brand. Ensi comance la mellee as brand. Mais elle
                    fine maintenant que li chevalier que chaienz avoit geü enavrés, feri li chevalier
                    si duremant desus l'ieume que cil en fu si estordis qu'il s'enbrache sor les archons
                    devant, et puis cheï a la terre. Et quant il ot fet celui coux, il remist sez espee
                    eu froure, et s'en ala son chemins entre lui et son conpangnons et sa dame. Et &lt;quant&gt;
                    les autres chevaliers qui estoient en sa contense virent comant il estoit preudomez
                    des glaivies et d'espee, ne l'arestent plus, ainz le laissent aler tot [qui]temant.
                    Biaus sire, tout ce que je vos ai contés, vit je avenir devant ceste tor de celui
                    chevalier a l'escu blance dont vos pallés».</p>
                    <lb/>
                    <p xml:id="d001l288" n="2" rend="unnumbered">«Biaux hostes», fait m. Tristan, «et savés vos qui estoit li chevalier?». «Certes
                    nenil onques ne puet son nom savoir, et si le demandai je a sez escuierz». «Et se
                    vos le veïstes», fait m. Tristan, «ne le conneürest voz?». «Nenil», fait li hostes,
                    «car je ne le vi gramant se armés non. Et tant con il fu chaienz, ne le vi je a descovert,
                    por ce ne le poroie je connoistre».</p>
                    <lb/>
                    <p xml:id="d001l289" n="3" rend="unnumbered">M. Tristan se rit de celle novelles encontre m. Palamidés. Et li vauvassor li regarde,
                    et le voit rire, si li dit: «Por noiant ne riés voz mie, et je croi que voz me savrés
                    miaus conter novelles dou chevalier que je ne sai a vos, et, se Dex vos doint bone
                    aventure, sire, dites moi qu'il fu, se vos le savés».</p>
                    <lb/>
                </div2>
                <div2 xml:id="d001c087" n="87">
                    <head>&lt;87&gt;</head>
                    <p xml:id="d001l290" n="1" rend="unnumbered">«Certes, biaux hostes», fet il, «ce ne vos dirai je mie son nom, mes je vos dirai
                    ce que je sai, bien qu'il ne m'en savra nul gré. Or esgardés, selonc votre avix, se
                    li un de nos trois est celui dont vos pallés». Et li hoste comance a regarder tuit
                    et trois: m. Tristan avant, li chevalier de Leonois aprés, et puis m. Palamidés. Et
                    quant il les ha assez regardés, il li dit: «Sire, ne sai que voz die. Se m'aït Dex,
                    il ne m'est avix que nul de voz trois peüst avoir tant de bontés con il avoit en celui
                    dont vos pallés». «Por qoi», fet m. Tristan, «ne avon nos assez grandesse de cors
                    por quoi nos deüsson fere un grant esfors?». «Certes», ce dit li preudomes, «voz est
                    assés grant chevalier, et bien talliés de cors et de menbrez, mais je ai tant fois
                    veü des biaus chevaliers et de granz qui estoient mauveiz et fallis selonc lour grandesse
                    et droiture, que je ne avrai jamés fianse en trop grant et biaux chevalier». «Hostes»,
                    fait m. Tristan, «encore me venist miaus estre telz! Car je sai bien que vos l'avés
                    dit par moi qui sui granz; et je voz dirai un autre couçes: que li uns de nos trois
                    abati li votre doçe parenz!». «E&lt;n&gt; non Deu!» fait li hostes, «quel qe il soit,
                    bien soit il venus, que puis qu'il est e&lt;n&gt; mon ostiaus, bien puis dir seüremant
                    qu'il i soit un des buen chevalier dou monde. Et certes je croi qu'il ne n'ait nul
                    meillor au seicle».</p>
                    <lb/>
                </div2>
                <div2 xml:id="d001c088" n="88">
                    <head>&lt;88&gt;</head>
                    <p xml:id="d001l291" n="1" rend="unnumbered">La ou il parloient en telz mainiere con je vos ai contés, atant es vos venir un vallet
                    que dit au seingnor de laiens: «Sire, novelles vos aport assez mervillieuses. Or sachiez
                    que li chevaliers a chastiaus Harpinaus sont hui estés desconfis par deus fois! Primieremant
                    hi vindrent trois chevaliers que ocistrent de laienz .§{viii}. chevaliers, ne sai
                    li quelz, et s'en passent houtre par force d'armes. Et de cist trois s'esprove li
                    un d'eaus mout hautemant. Et cil portoit un escus vermoill a un lion d'argent ranpant.
                    Et quant ces trois furent passés houtre, aprés ce ne demore gueires que autres trois
                    hi vindrent. Et ceaus dou chastiaus istrent hors maintenant qu'il virent li chevalier
                    errant venir, car il quident lour honte vengier dou grant domajes qu'il avoient maintenant
                    receü. Mais il le recevent assez greingnor, car de lour chevaliers hi furent assés
                    plus mors qu'il ne avoit estés devant, et furent a ceste fois si villainemant desconfit
                    que c'il ne fussent ferus en lour chastiaus, ja de toz n'en fust un seul eschanpés,
                    que il seront trestouz [p. 256] estés mors. Mes tant sachiés bien qu'il n'i a tant
                    de mors car a piece mais ne sera li chastels sanz lermes».</p>
                    <lb/>
                    <p xml:id="d001l292" n="2" rend="unnumbered">Quant li hostes entent cestui contes, il tent sez mainz verz li ciel de la grant joie
                    qu'il n'a, et dit: «Sire Dex, beneoit soiés voz, que avés volus que soit abatue la
                    fellenie de ceste contree! Et desormais hi vendront seüremant li chevalier herrant
                    par cestui païs!». «Sire», ce dit m. Tristan, «ne vos dit je bien qu'il ne demoroit
                    gramant que vos hoïrés novelles d'eaus?». «Biaus sire», fait li hostes, «vos le me
                    diestes bien, et je quit que vos i fuissiés auques pres a celui point que ceaus furent
                    desconfis». «Sire», fait m. Tristan, «il hi a tiel de nos que ne i fu mie trop loingn,
                    et de ce ne vos dirai ore plus». Li hostes appelle li vallet et li dit: «Quel harmes
                    portoient li trois chevalier que firent la dereaine desconfitture?», et il le le dit.
                    Et li oste connuit que ce sont sez hostes, si li priçe hore plus qu'il ne fasoit devant.
                    Et dit bien a soi meïsmes qu'il ne puent fallir qu'il ne soient chevalier de grant
                    esfors, quant il ont si grant beiçons menés a fin, et ne furent que trois seulemant!</p>
                    <lb/>
                    <p xml:id="d001l293" n="3" rend="unnumbered">Et por ce se humile il assés ver eaus. «Seingnor», fait il, «quant vos venistes chaiens,
                    je ne vos connossoie de rienz, et encore ne vos conneüsse je, se ne fust cestui vallet
                    que m'a doné connoissance de vos, et tant me dist que je connois par votre armes que
                    vos estes li trois chevaliers que dereanemant feïstes la desconfitture. Por ce sui
                    je assés desirant de voz connoistre que je n'estoie devant. Por ce vos pri je tant
                    con je poroie prier mon seingneur et mon amis, et vos requier, en tot le serviçe que
                    je vos poroie faire, que voz me dites qui voz est. Et savés vos por qoi je le demant?
                    Par votre honor, et por ce que je saiche conter as chevalier que par ci passent qui
                    furent ceaus que si grant chevalerie firent». Monseingnor Tristan, quant il entent
                    la priere son oste, il li respont: «Biaux hoste, je ne sai mie la voluntés de mes
                    conpangnons, por ce ne responderai se par moi non. Or sachiez que je sui un chevalier
                    herrant qe voudroie estre meillor que je ne sui, et maintes fois ai trovés greingnor
                    faut de chevalerie en moi que je ne vousisse. Et, se Dex mes doint bone aventures,
                    je ne sai onques chevalier de cui je aüsse si grant anui con je ai de cestui chevalier
                    dejoste moi. Ne je ne trovai onques, se Dex mes saut, que si me courruciast con il
                    mes a maintes fois corruciés. Et au dereain nos somes entracordés que nos veon que
                    nos ne peons miaus fere, ne onques ne prochachai le onor de lui devant que je soie
                    voiremant qu'il estoit meillor chevalier de moi, et plus fort. Or voz ai dit de mon
                    estre ce que je vos en dirai a ceste fois, et si voz pri qe voz ne le tenés a mal».
                    «Non firai je», fait li hostes, «puis que vottre voluntés est tel».</p>
                    <lb/>
                    <p xml:id="d001l294" n="4" rend="unnumbered">Lors se torne ver m. Palamidés, et li dit: «Biaux hostes, ne me ferés vos greingnor
                    cortoisie que votre conpangnons de dir vottre nom?». «Biaus ostes», fait m. Palamidés,
                    «ce qu'il vos dist de lui, voz di je de moi. Un chevalier errant sui, ensi con il
                    est, et sachiez que assez ai souffert poine et travaill por chevalerie, ne puis que
                    je fui chevalier errant je vos promet loiaument que je ne vi chevalier cui je haïsse
                    plus mortiausment. Et se ne est pas mervoille, car il seulemant mes a fait plus d'anui
                    et de contraire qui ne firent trestous les autres chevalier de cestui monde. Et que
                    vos en diroie, biaus cier amis? Se Dex mes dont bone aventures, cestui amor que je
                    ai hore a llui le me fist faire force et peor, et Dex le set que je ne pooie miaux
                    faire. Et se je le peüsse amender, encore fust la gherre entre nos con elle fu jadis».</p>
                    <lb/>
                    <p xml:id="d001l295" n="5" rend="unnumbered">Quant li hoste entent ceste paroles, il comance a rire, et respont: «Ce ne est pas
                    bone pes, quant elle est par force avenue; au dereain en para le feu, car ce est la
                    pes de renalt!». «Hoste», fait m. Tristan, «se m'aït Dex! Vos dites voir: je voi que
                    je ne puis miaus faire a cestui point, et je me teingne la pes de la moie part, et
                    il autresint».</p>
                    <lb/>
                </div2>
                <div2 xml:id="d001c089" n="89">
                    <head>&lt;89&gt;</head>
                    <p xml:id="d001l296" n="1" rend="unnumbered">Et lour parole li hostes au chevalier de Leonois, et li dit: «Et vos, biaux sire,
                    me dites qui vos est, et, se Dex vos dont bone aventures, ne le me celés ausint con
                    hont fait votre conpainz». Li chevalier respont atant et dit: «Biaus sire, qui petit
                    tresor garde, il ne fait mie grant force de mostrer les, ainz le mostre legiermant.
                    Mais ceaus que grant les a, en devient plus orgueillieus, et si ne le mostre mie voluntierz.
                    Biaux hoste», fait il, «je ne sai en ceste monde si riche trreçor q'il est bontés
                    con ceaus deus que ci sunt sont de cist riche treçor garniz, si en sunt orgueillieus
                    con voz veés. Et ce ne est mie grant mervoille, car hautemant en sont garnis, si ne
                    le volent onques mostrer, se trop grant force lour ne le fait faire. Et je endroit
                    moi, que rien ne puis, ne rien ne vaill, ne doi mie fere contense de mostrer le petit
                    que je ai: or sachiés que un chevalier sui de povre afere &lt;et&gt; de povres ovres.
                    Eu roiames de Leonois fui nes, homez sui de m. Tristan, li tres buen chevalier et
                    li puisant. Morés ai nom; encore ne a gramant de tens que je veingn eu roiames de
                    Logres pour aprende chevalerie. Hostes, or voz [p. 256] ai contés tout mon estre».
                    «Dex vos doint bone aventures», fait li preudomes, «et aprés que voz m'avés fait tant
                    de cortoisie, or m'en feites encore plus, que vos mes diés li nom de votre conpangnons».
                    «Hostes», fait li chevalier de Leonois, «se Dex me saut, quant voz tant m'en priez
                    de ceste chouse, je voz en dirai ce que je en sai. Or sachiez tot voiremant qe cist
                    chevaliers andeus que ci sunt, sont si preudomes mervillieusemant, selonc ce que je
                    n'ai veü, qu'il ne m'est pas avix que je en toute ma vie veïsse deus meillor chevalier
                    qu'il sont. Et, se Dex m'aït, je ne sai autre chouses de lour estre, et je ai estés
                    plusor fois avech eaus et chevauchiés en lour conpangnie. Mes, se Dex me dont bone
                    aventure, je ne puet onques enprendre de lour estre autre chouçe que je dit voz en
                    ai, ne pour eaus ne par lour escuiers. Et quant il ver moi se vont celant si fieremant,
                    ne le dovés tenir pas a mervoille se il se covrent ver voz». Et quant li hostes entent
                    ce, il se seingne de la mervoille qu'il n'a, et dit: «Par foy! Biaux sire, or sachiez
                    qe ce est une des plus estranges aventures que je veïsse a piece mais! Estranges conpangnie
                    tenés, et estranges conpangnons voz sont cist deus chevaliers que ensi se vont celant
                    ver vos». «Hostes», fait li chevalier, «or vait ensint, puis que lour plet, et je
                    m'en soufrai tant con lour plaiera. Je vuoill miaux chevauchier en tel mainieres avec
                    eaus que je me deceve de lour conpangnie. Et se je ne le puis hore savoir, je le savrai
                    autre fois pour aventures. Et les hautes chevaleries que je voie en aus me done voluntés
                    de sivir les la ou il aillent jusque atant que aventure nos face departir». «Se m'aït
                    Dex!» fait li hostes, «d'estranges voluntés estes, et se je fusse en votre leu, et
                    je me fusse mis en lour conpangnie ausi con vos estes, et il s'alassent celant ausi
                    con il font ver voz, se m'aït Dex, je ne peüsse avoir cuer de lour conpangnie tenir».
                    «Or est ensint», fait li chevalier de Leonois «je ne vuoill ore faire autremant».</p>
                    <lb/>
                </div2>
                <div2 xml:id="d001c090" n="90">
                    <head>&lt;90&gt;</head>
                    <p xml:id="d001l297" n="1" rend="unnumbered">Tiel parlemant tindrent li trois chevaliers celui soir. Il menuient et boivent envoieusemant,
                    et furent couciés aaiçemant; mout furent servis et henorés.</p>
                    <lb/>
                    <p xml:id="d001l298" n="2" rend="unnumbered">Et en celle nuit, quant m. Tristan se dormoit, adonc li avint une aviçion mout mervillieusemant:
                    qu'il li estoit avix qu'il estoit a la rive de la mer, et gardoit ver Cornoailie,
                    et lor veoit de Cornoaille venir un auçel grant et mervillieus, qui venoit eu roiames
                    de Logres, et comance fort a voler par une contree et par hautre. Et portoit cel auçel
                    feu, et destruioit tot le païs ou il voloit, et s'en aloit en la Joioçe Garde, et
                    la destruioit, et prenoit la reïne Yçelt, et la portoit a la mer. Et aprés s'en aloit
                    a Kamaaloth, et corroit sus au roi Artus, et li ostoit la corone de la teste, et bien
                    a pres qu'il ne l'ocioit. Et aprés venoit m. Tristan, et disoit a soi meïsmes qu'il
                    voloit aler contre lui, si s'en aloit aprés lui tant qu'il le venoit at&lt;a&gt;ingnant.
                    Et li auçel li venoit sus et le ferroit, et le mettoit a mort d'un seul coux. Tiel
                    avision, con je voz ai contés, avint a m. Tristan celle nuit en dormant, dont il en
                    fu espaontés et pensif une grant pieces. Et quant il se fu esvoilliés, il en fu duremant
                    pensif de ceste avisionz qu'il ne puet dormir en toute la nuit jusque au jors.</p>
                    <lb/>
                    <p xml:id="d001l299" n="3" rend="unnumbered">Et quant il voit qu'il estoit ajornés, il se lieve et esvoille sez conpainz, et dit:
                    «Or sus, seingnor chevaliers, il est ore de chevauchier». M. Palamidés se lieve adonc,
                    et sez conpangnonz, et maintenant demandent lour armes et se font aparoillier, et
                    montrent et se mistrent a la voie, et prenoi&lt;en&gt;t conjé de lour hoste.</p>
                    <lb/>
                </div2>
                <div2 xml:id="d001c091" n="91">
                    <head>&lt;91&gt;</head>
                    <p xml:id="d001l300" n="1" rend="unnumbered">«Seingneur», fet li preudomes, «puis que je voie que voz vos en alez, je ne sai se
                    je vos verai a pieces mais; je vos comande a nostre Seingnor Jesucrit que vos conduie
                    sauvemant la ou voz alés». «Biaux hostes», fait m. Tristan, «Dex voz doint joie, mais
                    or me ditez: cestui chemin que nos dovons hui chevauchier, troverons nos aventures
                    que nos face arester?». «Certez», fait li hostes, «je ne sai tres bien, car de ceaus
                    chastel sa avant oïssent tous jors chevaliers, quant il voient venir chevalier herrant,
                    car il se volent esprover en aus de joste et de mellee; por ce ne sai se vos i troverois
                    rienz. Mez tant vos sai je dire que sa avant, a l'entree dou bois, ha une torre grant
                    et riche, con vos verois, et fermés novellemant. Et devant celle tor ha un des plus
                    biaus pin et des greingnor que je veïsse en tote ma vie. Et por cel pin est elle apellés
                    la Tor au Pin Reont. Et dedenz celle tor maint il un chevalier mout preus et mout
                    puissant, et si est il li plus biaus josteor et li meillor de tot li monde. Et pour
                    la grant bonté que li chevalier sent en lui, se vant il a une grant feste que fu en
                    cestui païs plus ha d'un an entierz, car il dit qu'il pendroit son escus au Pin Reont,
                    et tuit li chevalier qui par devant la tor passent, ou soient de cestui païs ou d'autre,
                    et il abattissent l'escus a la terre, il jostoit a llui, et tant mantendroit ceste
                    costume qu'il troveroit meillor de lui. Et ceste costume a il mantenue .§{xvi}. mois,
                    qu'il [p. 257] ne i vint chevalier que l'escus abattissent qu'il ne fust mis a la
                    terre. Et par celle tor que je voz di passerés vos, et si verois l'escu pendre, por
                    coi plus .§{ii.c}. chevaliers en sunt estés mis a la terre et hunis. Et se voz au
                    chevalier volés esprover, et voz les abattissiés, voz hi conquisterois grant henor.
                    Or vos ai je contés de ce que voz me demandastez; or vos voudroie je prier, ausi con
                    je fiz harsoir, que vos me diés votre nom».</p>
                    <lb/>
                    <p xml:id="d001l301" n="2" rend="unnumbered">«Sire», fait m. Tristan, «un chevalier sui; autre chouse ne poés ore savoir de mon
                    estre». De ceste responce se corrucie esforciemant li hostes, si respont par corrus:
                    «Sire, vos &lt;poés&gt; bien dir que vos est li chevalier moin cortois que je onques
                    trovasse, que de chouçe que petit vos goste m'avés escondit par tant fois. Certes,
                    se je ne le sai ore, si le savrai je encore hui, et par ceste chouse vuoill je chevauchier
                    ore&lt;n&gt;droit avech vos». «Et comant le porés vos savoir», fet m. Tristan, «se
                    noz dir ne le volons?». «Certes», fait li hostes, «si savrai, et vos dirai comant
                    par voz plus corrucier: je sai que cestui chemin voz merra devant a la Tor au Pin
                    Reont, et je croi que vos voudroiz joster au chevalier a la t[or]. Et tot soiés voz
                    buen chevalier, si sai je bien qu'il est si tres buen josteor qui vos abatira. Et
                    quant il voz avra abatus, il convendra que votre escus i remaingnent, et qui i soit
                    escrit dedenz votre nom, et qu'il soit pandus as quernaus de la tor, ausi con sont
                    les autres. Adonc savrai je votre nom, et si ne fi mie par votre cortoisie!». «Hostes»,
                    fet m. Tristan, «ne savrés, car je, ne mon conpainz, ne abatiron mie l'escus au chevalier,
                    ainz noz ironz tot quitemant!». «Et se vos a cestui point me gabbés», fait li hostes,
                    «si ne me gabberés voz en autre leu!». En tel mainiere vont parlant par le cheminz.</p>
                    <lb/>
                </div2>
                <div2 xml:id="d001c092" n="92">
                    <head>&lt;92&gt;</head>
                    <p xml:id="d001l302" n="1" rend="unnumbered">Coment missire Tristan et m. Palamidés mistrent a desconfiture le Sire de la Roche.</p>
                    <lb/>
                    <p xml:id="d001l303" n="2" rend="unnumbered"></p>
                    <lb/>
                    <p xml:id="d001l304" n="3" rend="unnumbered">Quant il ont chevauchiés une grant pieces, bien une lieguez englesces, ensi con je
                    vos ai contés, il avint qu'il encontrent un vallet qui chevauchoit un roncin. Quant
                    il vit li vavassor qui chevauchoit avech m. Tristan, il le connuit, assez miaus que
                    li hostes ne fait lui. Il li vait adonc au devant, et li dit: «Sire, comant, alés
                    voz?». «Comant», fait li hostes, «vaiz je donc malz?». «Or sachiés», fet li vallet,
                    «que vos ne alés mie sajemant, se cist que avech voz sont ne vos conduient». «Comant»,
                    fait li hostes, «dites les moi!». «Sire», fait li vallet, «se Dex mes doint bone aventures,
                    je lassai ore&lt;n&gt;droit sa avant li Sire a la Roche en la conpangnie de .§{vi}.
                    chevaliers tuit armés, et tant apris je de sez escuier qe il s'en vait en la maisonz
                    li roi Artus, ne &lt;sai&gt; por coi. Et voz savez qu'il est bien le plus mortiaus
                    enemis que voz aiés en ceste monde, et c'il voz trueve, vos est mort. Por Deu, retornés
                    voz arieres!». «Et qui es tu», fait li hostes, «que tel novelles m'aportes?». «Sire»,
                    fait li vallet, «je sui un votre parenz!», et si se nome. Et il le connuit maintenant,
                    mes il est tant duremant espaontés qu'il ne soit qu'en doie dire ne fere. «Danz chevalier»,
                    fait li hostes a m. Tristan, «or es tu delivré de ma conpangnie. A retorner m'en convient,
                    ou vuoille je ou non, car sa devant est li plus mortiaus enemis que je aie eu monde.
                    Car il me bet si mortielmant qu'il ne laieroit por rien dou monde qu'il ne m'ociestes
                    se il me peüst ici trover. Et por ce m'en convient retorner hastivemant a monn ostiaus».
                    Quant monsengneur Tristan entent ce, il gette la main au frain de son oste, el l'ahert
                    et li dit: «Dans chevalier, or sachiés que vos ne poés retorner; a retorner voz estuet
                    avech nos. Vos aloies ore disant que voz estoies desirant de veoir ma honte et ma
                    desnor, que je ne n'ai mie oblié vottre pallemant! Or vuoill je veoir votre domajes,
                    et seüremant sachiez que voz ne poés retorner, et se votre enemiz voz asaillent, si
                    voz en defendés au miaus que vos poés!». Et ce disoit pour veoir con grant peor il
                    poroit mettre a son oste. «Gaufres!» fet li chevalier, «que est ce que voz alés disant?
                    Tu vois que je sui desarmés, puis dis que je me defende de mes enemis que armés sunt;
                    tu ne puis miaux prochachier ma mort!». «Hostes», fait m. Tristan, «je vos rent bontés
                    par bontés; or sachiés que je sui de votre corrus ausi desirant con vos desirois ore&lt;n&gt;droit
                    le moi. Et por ce vos vuoill retenir, pour veoir comant il voz avendra».</p>
                    <lb/>
                    <p xml:id="d001l305" n="4" rend="unnumbered">Li hoste se tient a plus qe mort quant il entent cest response: «Haÿ», fet il, «fellum
                    et mauveis et traïtres! Por qoi me velt tu a mort mettre? Ja te fis je servis et henors,
                    si con tu sez». «Ce que voz volois de moi, vuoill je de vos», fait m. Tristan, «veoir
                    ore&lt;n&gt;droit; et por ce ne vos parterois vos de nos!». Et toute fois le tenoit
                    au frain, et fait senblant qu'il soit duremant corruciés. Et m. Palamidés s'en rit,
                    car bien savoit la voluntés de m. Tristan.</p>
                    <lb/>
                </div2>
                <div2 xml:id="d001c093" n="93">
                    <head>&lt;93&gt;</head>
                    <p xml:id="d001l306" n="1" rend="unnumbered">Quant li chevalier se voit pris en tel mainiere, il croit bien morir de duel. Et quant
                    il voit qu'il ne puet trover merci en aus, il met [p. 257] main a l'espee, et dit
                    a monseingneur Tristan: «Danz chevalier, se Dex mes saut, ou vos mon frain guerperés,
                    ou je vos trincherai la main!». «Hor soiés &lt;si&gt; hardis», fet m. Tristan, «que
                    vos le traiés, si verois que vos en avendra». Et il a peor et doutte grant, quant
                    il entent cest pallement, et qu'il voit m. Tristan corruciés par sembiant. Et bien
                    sachiés que li hostes estoit chevalier de grant proesse, et bien quidoit que m. Tristan
                    li vousist maus de mort. Il ne set que doie faire: se il vait avant, il truevera sez
                    enemis mortiaus, que herament le voudront ocire. Por ce retornast il voluntiers, mais
                    il ne puet, car m. Tristan le tient toute fois au frain, et fait semblant qe trop
                    li vousist maus. Et quant il se voit ensi sorpris, il croit heramant morir se il demore
                    plus avech lui. Et por ce dit il a m. Tristan mout doucemant, si que le lermes li
                    corrent as ieaus: «Chevalier, pour Deu merci, se voz onques eüstes pitié de chevalier,
                    aiés pitié de moi a cestui point, et ne &lt;me&gt; metez en tel mainieres entres les
                    main de mes enemis. Et se je vos dit couses que vos despleüst, ne me metez a mort,
                    mais pardornés moi come a chevalier de povre senz». M. Tristan s'en rit desout son
                    ieume quant il vit que son hoste ha pris si grant peor. Mes il ne respont a rienz
                    que cil li die, ainz la tient toute fois au frain, et le menoit toute fois avant.</p>
                    <lb/>
                    <p xml:id="d001l307" n="2" rend="unnumbered">Et il ne ont gramant alés qu'il virent sordre d'un vausel jusque a .§{vi}. chevalier
                    armés &lt;de toutes armes&gt;. Et ce estoient sanz nulle doutte li enemis dou vavassor.
                    Et quant li hostes voit li chevaliers, il li connuit maintenant, et lors est tant
                    espaontés qu'il ne set que doie dire. Devant avoit il grant peor, mes orendroit les
                    a il assés greingnor. «Sire», fet il a m. Tristan, «huimés puis bien dir seüremant
                    que maveis amors m'avés randus de la cortoisie que je vos fis e&lt;n&gt; mon ostel».
                    «Hostez», fait m. Tristan, «se voz me feïstes henors, et vos me volaves puis fere
                    honte selonc vottre pensee, car je connoisoie bien votre voluntés, et je ne m'en puis
                    miaus vengier de vos que de voz metre e&lt;n&gt; main de votre enemis». «Que voz en
                    diroie?» fait li vauvassor, «voz m'avés mort, et Dex voz en rendra tost le guerardon.
                    Et autretel bone aventures vos aveingne cestui soir comant il m'est avenus par vos
                    ore&lt;n&gt;droit».</p>
                    <lb/>
                    <p xml:id="d001l308" n="3" rend="unnumbered">Et la ou il parloient en tel mainieres a sez hostes, atant &lt;es&gt; voz venir ceaus
                    qui estoient enemis au vavassor, qui chevauchoient le grant chemin ferrés. Il ne connoisoit
                    mie m. Tristan, ne sez conpangnons, mais li vavassor connoisoit il mout bien, et por
                    ce s'areste il. Et li Sire a la Roche, quant il voit celui qu'il avoit a sez enemis
                    mortlaus, il se mist avant a sez conpangnons, et dit a m. Tristan: «Biaux sire, itant
                    me ditez, c'il voz plest: cestui chevalier que vos menez en tel mainieres, est il
                    votre prisons?». «Nenil», fait m. Tristan, «mais je le moine en tel mainieres par
                    envoiesure et par desduit». «Puis qu'il ne est votre prisonz», fait li Sire a la Roche,
                    «je le desfi. Garde soi de moi, car je l'ocirai maintenant, car il set bien qu'il
                    est mes enemis ja ha grant tens».</p>
                    <lb/>
                </div2>
                <div2 xml:id="d001c094" n="94">
                    <head>&lt;94&gt;</head>
                    <p xml:id="d001l309" n="1" rend="unnumbered">«Comant», fet m. Tristan, «ne estes vos chevalier herrant?». «Oïl», fet li chevalier
                    a la Roche. «Et li quelz amés vos miaus: ou henor ou desnor?» fet m. Tristan. «Or
                    sachiés, biaus sire», fait li Sire a la Roche, «que honte ne voudroie je gaaignier
                    tant con je m'en poroie defendre». «Donc voz di je», fait m. Tristan, «que vos en
                    cestui fait ne mettés main a ceste fois, car puis qu'il est desarmés, et vos estes
                    armés, vos ne le poés touchier qe vos ne soiés desoronés, se voz est chevalier herrant.
                    Et vos savés &lt;bien&gt; que je di verités». Et li chevalier de la Roche dit maintenant:
                    «Se il est mes enemis, je le doie asaillir en quelque leu que je le trueve, et mettre
                    le a mort, se je onque puis». «Ne ferés, sauve votre gracie», fet m. Tristan, «car
                    se aucun chevalier herrant voit qe chevalier armés asaille chevalier desarmés pour
                    achaionz qu'il soit, il devroit le desarmés aidier, et vos desoroner». «Or voz dirai
                    que voz ferois», fait li chevalier a la Roche, «car je voi que voz estes chevalier
                    herrant. Or le delivrés, se vos poés, car je vos di loiaument que je l'ocirai, se
                    je onques porai». «Comant», fait m. Tristan, «si ferois si grant fellenie que vos
                    ocirés chevalier herrant desarmés, la ou voz soiés armés?». «Voir», fet cil, «puis
                    qu'il est mes enemis mortiaus, mais pour hautre choçe ne le firoie je mie». «Certes»,
                    feites m. Tristan, «ice ne est mie loiautee, ainz est mauvestié grant! Et quant je
                    truis desloiautés en vos, je ne voz teingn mie a chevalier. Et por ce di je bien que
                    cestui chevalier defendrai je bien contre voz, se voz volés mettre main a cestui point».
                    «Or sachiez», fait li chevalier, «que adonc est voz venus a la mellee!». «Et a la
                    mellee soit, puis que autremant ne puet partir!», fait m. Tristan.</p>
                    <lb/>
                    <p xml:id="d001l310" n="2" rend="unnumbered">Lors laise son oste atant, et li dit: «Hostes, or soiés aseür que ne avrés ja engonbrer
                    sanz nos, et votre enemis seront hunis maintenant», et dit: «Aportés moi mon escus!»,
                    et il fu fait maintenant. M. Palamidés reprent le suen, et ausi fist li chevalier
                    de Lenois. Quant il sunt [p. 258] aparoilliés de lour armes, m. Palamidés parole au
                    Sire a la Roche, et li dit: «Danz chevalier, se Dex mes doint joie, je vos loeroie
                    en droit conseill que vos laissiés ceste battaille. Vos estes .§{vi}. chevalier, et
                    nos somes trois. Je vos promet loiaumant que vos en serés repentis, et au dereain
                    porés veoir li quel partie n'avra le peior». «Se m'aït Dex», fait li Sire a la Roche,
                    «se vos fuissiés m. Tristan de Leonois, que l'en tient au meillor chevalier dou monde,
                    si avés vos pallés trop hautement, mais pour aventures vos nos quidiés esmaier par
                    votre parole!».</p>
                    <lb/>
                </div2>
                <div2 xml:id="d001c095" n="95">
                    <head>&lt;95&gt;</head>
                    <p xml:id="d001l311" n="1" rend="unnumbered">Aprés cestui pallemant il ne font deleamant, ainz laisse corre les uns sour les autres.
                    Monsegneur Tristan abati li un en son venir, et cil fu enavrés durement. M. Palamidés
                    abati les autres, et li chevalier de Leonois porte le tiers a la terre, et au cheoir
                    qu'il fist se desloie le bras senestre, que aprés ne portera escus ne lanse. Et quant
                    il ont ceaus trois abatus, pour ce qu'il ne voloient flaltir lour glaivies sour les
                    autres trois, rendirent il lour glaivies a lour escuierz, et mistrent main a l'espee,
                    et laissent corrent a eus. Et m. Tristan fiert le primier [s]i durement qu'il le flatiz
                    a la terre. M. Palamidés ne vait li suen espraingnant. Et que voz en diroie? Trop
                    sont andeuz preuz et puissant, et ceaus ne puent avoir duree; en pou d'ore sont mis
                    au desout. Li chevalier de Leonois se travaille tant a celui point qu'il conquist
                    li suen chevalier.</p>
                    <lb/>
                    <p xml:id="d001l312" n="2" rend="unnumbered">Quant il les ont a ce menés qu'il les ont outree dou tot, m. Tristan dit a son oste:
                    «Hostes», fait, «que volés voz que nos faichons de votre enemis?». Cil, que tant est
                    liés et joianz duremant que a poine soit que doie respondre, dit, si con il puet:
                    «A votre voluntés en soit, no&lt;n&gt; pas a la moie». «Toute fois», fait m. Tristan,
                    «que volés voz que nos en faichons?». «Certez», fet il, «puis que je voie que vos
                    tant n'avés fait par moi assés plus qe je n'avoie deservis, je voudroie, c'il voz
                    plest, que voz mettés pes entre nos, ensi que nos remansomes amis, et l'aïne que loingnemant
                    a estés entre nos fust apaiés, que somes tuit d'une contree, et por ce que je ne sui
                    mie aiçiés de porter armes con je ai estés maint jorz, et il ot amis assés que tost
                    me peront fere contraire, la ou il me troveront aprés ceste desconfiture». M. Tristan,
                    que auque connoit qe son oste ne dit se verité non, prie tant li Sire a la Roche qu'il
                    li jure loiaus pes et droite amistié atenir a toz li jors de sa vie contre toz homes,
                    se n'estoit encontre li roi Artus ou contre li roi de Norgalles, car de ceaus deus
                    estoit il homes liges.</p>
                    <lb/>
                    <p xml:id="d001l313" n="3" rend="unnumbered">Quant il se sunt si acordés con je vos ai contés, il se trebasoient andeus en pes.
                    M. Tristan dit au Sire a la Roche: «Sire, encontrastes vos trois chevaliers herrant?».
                    «Nenil», fait il, «noz ne encontrames hui chevalier for que vos, dont je sui assez
                    iriés. Sire», fet il a m. Tristan, «je vos voudroie prier pour henor de chevalerie
                    et por cortoisie que voz me diés votre nom, car je sai que cestui fait sera seü en
                    la maison li roi Artus, ou je m'en vai tot droitemant. Car il ne poroit estre pour
                    rien dou monde qu'il ne me conveingne la connoistre ma honte, si que je saiche dire
                    devant li roi qui fu cil que m'a mis a outrance. Et savés vos por qoi je le demande
                    plus a vos que a vottre conpainz? Por ce que je ai veü que voz noz feïstes plus domajes
                    que ne firent votre deus conpangnons, et ce me vait mostrant votre chevalerie, por
                    ce sui je plus desirant de voz connoistre!». «Certes», fet m. Tristan, «a ceste fois
                    ne poés savoir autre chouçe de mon estre for que chevalier herrant sui. Et cist deus
                    sunt chevalier herrant ausint, et somez tuit et trois conpains d'armes».</p>
                    <lb/>
                    <p xml:id="d001l314" n="4" rend="unnumbered">Et quant il ha dites ceste paroles, il s'en vait houtre, et puis dit: «Sire Palamidés,
                    metto&lt;n&gt; nos a la voie!». «Voluntiers», fet il, et s'en vont houtre tuit et
                    troiz. Ensi s'en vait m. Tristan entre lui et sez conpangnons, et assés li mercie
                    li hostes de la grant bontés qu'il les ont fait.</p>
                    <lb/>
                </div2>
                <div2 xml:id="d001c096" n="96">
                    <head>&lt;96&gt;</head>
                    <p xml:id="d001l315" n="1" rend="unnumbered">Ensint s'en vait monseingnor Tristan et sez deus conpains. Et la ou il chevauchoient
                    ensint, et m. Tristan regarde ensus de lui, et voit un biaus chevaus qui aloit paissant
                    par le bois, et avoit encore la selle eu dos.</p>
                    <lb/>
                    <p xml:id="d001l316" n="2" rend="unnumbered">«Sire», fait m. Palamidés, «veez la un chevaus de chevalier herrant?». «Voz dites
                    voir», fait m. Tristan, «ou li chevalier dort, ou il se repouse pres de ci. Alons,
                    et, si le querons, si nos dira pour aventure aucune chouçe. Or nos partons: les uns
                    aille la, et les autres sa, celle part dont li chevaus vient». Et tot ensi con il
                    le devise le font il, car il se partirent maintenant, et vont querant a destre et
                    a senestre tout ensint con il estoient a chevaus. M. Tristan, qui devant chevauchoit,
                    ne ot mie gramant chevauchiés qu'il trueve desout un arbre li chevalier, qui dormoit
                    armés de toutes armes, for que d'eume et d'escus. Et quant m. Tristan le voit, si
                    connuit maintenant que ce est m. Lancelot dou Lac. [p. 258] Et por ce dit il qu'il
                    l'atendra tant qu'il soit esvoilliés. Et atant fu m. Lancelot esvoilliés. Et quant
                    il voit li chevalier a chevalz cu'il ne connoisoit mie, il saut sus en estant, et
                    li dit: «Sire chevalier, qe demandés vos?». Monseingnor Tristan se lance maintenant
                    a la terre, et li dit: «Sire, je sui li votre chevalier, et se je m'arestoie par vos
                    regarder, ne le tenés pas a mervoille, car maint jors sont que je en sui estés desirant
                    de voz veoir. Que voz en diroie? Je sui Tristan, li votre chevalier!». Et a ce se
                    lieve m. Tristan son ieume, et se trefont grant joie et grant feste.</p>
                    <lb/>
                    <p xml:id="d001l317" n="3" rend="unnumbered">«Sire», fet m. Tristan, «quelz afere vos moine ensint seul con vos alés?». «Sire»,
                    fet m. Lancelot, «je ai grant beiçons a fere, si ne voudroie estre conneüs par cestui
                    païs, dont il m'aaste formant». «Sire», fait m. Tristan, «se vos avés mestier d'un
                    tel chevalier con je sui, je verrai avech voz». M. Lancelot le mercie assés. Que vos
                    en diroie? Il ne font autre deleament a celui point, ainz se partirent. Et en ce qu'il
                    se partirent, es voz venir celle part m. Palamidés et li chevalier de Leonois. «Sire
                    Tristan», fait m. Lancelot, «je vos pri que voz ne diés a nelui qe je soie en cestui
                    païs». «A vottre voluntés», fait m. Tristan. Atant s'en ala m. Lancelot son cheminz,
                    et m. &lt;Tristan&gt; s'en torne a sez conpangnons. Et assés li demandent qui estoit
                    li chevalier, mais il lour dit qu'il ne savoit for que un chevalier estoit. Et la
                    ou il aloient ensint, m. Palamidés dit a m. Tristan: «Sire, &lt;re&gt;cordés vos de
                    ce que vos me creantastes, que voz me promeïstes que voz me conterois une bielle aventures
                    que voz veïstes de mesire Givret de Lanbelle avenir, et, ce que voz me promeïstes,
                    m'a[c]enés de ce que voz en veïstes de lui?». «A votre voluntés», fait m. Tristan,
                    «or sachiez qu'il ne a encore un an que m. Givret de Lanbelle me fist une tres grant
                    bontés, la greingnor que chevalier me feïstes a piece mais, et si voz dirai comant.</p>
                    <lb/>
                </div2>
                <div2 xml:id="d001c097" n="97">
                    <head>&lt;97&gt;</head>
                    <p xml:id="d001l318" n="1" rend="unnumbered">Or sachiez qu'il fu voir que je chevauchoie, ne a encore un an entierz, par une contree
                    que l'en appelle Terre Foraine. Et je estoie a celui point si corruciés a vos que
                    je ne demandoie four que vos trover, par vos mettre a mort, se je onquez peüsse, que
                    je ne haoie a celui point for que vos seulemant. Et sanz faille je n'estoie mie alés
                    en Terre Foraine par vos, ainz i estoit alés par une dame que priés m'en avoit. Et
                    quant je fui la venus, la dame avoit sa beiçonge afinee, et je m'en tornoie tant con
                    je pooie eu roiames de Logres. Car l'en m'avoit contés que mesire Lancelot estoit
                    enprisonés en un chastiaus, dont il ne pooit estre delivrés sanz grant force de chevalerie.
                    Je, que baoie a delivrer le, se je pooie, chevauchoie a celui point a tres grant jornés,
                    et baoie que je petisse tant faire que m. Lancelot fust delivrez par ma chevalerie.
                    Et a celui terme que je chevauchoie ensint, avint que aventure m'aporte devant un
                    chastelz, ou l'en fasoit ne sai quel feste. Et chevauchoie adonc en la conpangnie
                    d'un escuier, qui portoit mon escu seulemant covert d'une o[u]çe vermoille. Li chemin
                    que je tenoie aloit par devant la porte dou chastel, si que l'en ne entroit mie dedens
                    li chastiaus, c'il ne voloit. Et je, que eu chastel ne voloie entrer, car mout avoit
                    aillorz a fere, m'en alai par devant la porte, que laienz ne entrai je mie. Et un
                    cri se lieve maintenant, et dient: "Par ci passe li chevalier herrant!"</p>
                    <lb/>
                    <p xml:id="d001l319" n="2" rend="unnumbered">Heramant que cist en fu finee, hoissi de laienz un chevalier armés de toutes armes,
                    et bien montés. Et s'en vient aprés moi grant aleüre, criant a aute vois: "Sire chevalier,
                    arestés voz!" Et quant je l'entendi, je m'arestai maintenant. Et por ce que a joster
                    me convient, voussise ou non, li adrechai la teste de mon chevaus. Et quant ce vient
                    au ferir, je le feri si tres grant coux, et li mis les glaivies parmi le cors, si
                    qu'il cheï a la terre enavrés a mort, et m'en alai tantost, car je quidai que plus
                    ne me fust demandés, et li chaut estoit grant, car il estoit dou mois d'aoust. Quant
                    je me fui partis de celui cui je avoie ocis, et je veingn droitemant a une fontaine
                    auques travailliés duremant, et dou grant chalor qu'il estoit descendi je devant une
                    fontaine, et me fis alegier de mez armes, et m'e&lt;n&gt;dormi maintenant, et mon
                    escuier s'e&lt;n&gt;dormi avech moi.</p>
                    <lb/>
                    <p xml:id="d001l320" n="3" rend="unnumbered">Et la ou nos dormions ensint, il avint que sour nos vint jusque a .§{vi}. chevaliers
                    armés, que parens estoient dou chevalier cui je avoie ocis devant le chastelz. Et
                    quant il furent aprés moi venus par moi ocire ou prendre, se il peüssent , quant il
                    me virent dormant, et il furent venus jusque sour moi tuit a chevaus, il m'escrient.
                    Et je fui esfree, si sailli sus, et li un d'eaus me feri maintenant d'un glaivie,
                    si qu'il m'abati. Que voz en diroie? Je vuois prendre mon espee, mais il fu noiant,
                    car il me pristrent, car je estoie a pié, sanz mes armes, et ceaus estoient a chevaus.
                    Il me pristrent maintenant, car je ne oi defense se petit non, et m'enmenoient au
                    pere dou chevalier mort, qu'il feïsse sa voluntés de moi. Et la ou il m'e&lt;n&gt;
                    menoient ensint, et nos estions ja hors de la foreste, et aprochoie dou chastiaus,
                    atant veïmes nos aprochier un chevalier qui portoit un escu tot blanc sanz entreseingne
                    nulle. Et [p. 259] sachiés qu'il venoit tant con il pooit dou chevaus traire qu'il
                    senbloit bien que la foudre le chachast. Et quant il aproche de nos, il comanance
                    a crier assez haut: "Laissiés li chevalier, jenz mauveis et fallie, que voz ne estes
                    mie doingne de touchier si preudomes con il est!" Et quant il ot ce dit, il se feri
                    entr'aux les glaivies baissiés, et n'ocist li uns dou primier coux. Et sachiés qu'il
                    n'ocist a celle encontre deus. Que vos en diroie? Il fist tant en petit d'ore de celui
                    glaivies qu'il tenoit que tuit li .§{vi}. chevaliers en abati. Et li deus furent ocis,
                    et li quatre remistrent en la place tiel atornés qu'il ne horent pooir de relever.
                    Et cil me delivre maintenant, et me rendi mon chevals et mes armes, et m'enmoine a
                    une abaïe qui estoit en la foreste ou je sojornai puis tant que je fui gharis de mes
                    plaies que je avoie receü quant je fui pris. Et il ne demora pas avech moi, ainz s'en
                    ala maintenant son afer, ne sai quel leu. Et je demandai le nom de lui a ceus de laienz,
                    et il me distrent que ce estoit messire Givret de Lanbelle. En tel mainiere me delivre
                    de mort par sa gran bonté, et ce fu une bielle aventure, et bien fu fait de preudomes».</p>
                    <lb/>
                </div2>
                <div2 xml:id="d001c098" n="98">
                    <head>&lt;98&gt;</head>
                    <p xml:id="d001l321" n="1" rend="unnumbered">Coment m. Palamidés mist a mort le buen chevalier de la Tour au Pin Reont.</p>
                    <lb/>
                    <p xml:id="d001l322" n="2" rend="unnumbered"></p>
                    <lb/>
                    <p xml:id="d001l323" n="3" rend="unnumbered">En tel mainieres chevaucent parlant de celle aventures et d'autre tant que lour chemin
                    li aporte devant au Pin Reont. Il conneürent bien que ce estoit la tor que lour avoit
                    contés lour hostes.</p>
                    <lb/>
                    <p xml:id="d001l324" n="4" rend="unnumbered">«Sire», fait m. Tristan, «or savroie je voluntierz se nostre Chevalier a l'Escus Vermoill
                    est par ci passés». «Certes», fait m.Palamidés, «je ne sai, mais je sai bien que par
                    ci passent chevaliers, que encore poés veoir les &lt;es&gt;clos des chevaus». «Vos
                    dites voir», fait m. Tristan. Atant es vos venir un vallet a pié, que bien senbloit
                    messajer. «Seingneur», fait li vallet, «estes vos chevalier herrant?». «Hoïl», fait
                    m. Tristan, «mais por quoi le demandé vos?». «Por ce» fet il, «que je voz voudroie
                    asenner d'une choçe que voz ne savés mie pour aventures. Et savés vos por coi je le
                    di? Veés voz celui pin que est la devant celle tor?». «Hoïl», fait m. Tristan. «A
                    celui pin», fet li vallet, «pent un escu qui est au seingneur a la tor. Et se vos
                    abbatterés, a la meslee est venus; tot maintenant voz asaudra le sire a la tor, et
                    voudra vengier la honte son escuz. Et je voz ai dit ce por ce que voz v'en gardés».</p>
                    <lb/>
                </div2>
                <div2 xml:id="d001c099" n="99">
                    <head>&lt;99&gt;</head>
                    <p xml:id="d001l325" n="1" rend="unnumbered">«Comant ses tu cest?», fet m. Palamidés. «Je le vos dirai comant», fait il, «je me
                    posoie orendroit desout cel harbre, car toute nuit avoit veilliés et alés par ceste
                    forestes. Et atant que je me posoie, estes vos venir chevalier herrant, et s'arestrent
                    desout celz arbres, et comencerent a regarder l'escuz. Et li un d'eaus, qui portoit
                    un escuz vermoill a un lyon d'arjent ranpant, cil dit que ne abatira mie l'escus a
                    ceste fois, car trop avoit a ffere, si s'en ala outre. Mez sez deus conpains que remés
                    estoient, dit li un qu'il l'abatteroit, car il avoit voluntés de joster au chevalier
                    a la tor, si l'abati maintenant. Et quant il l'ot abatus l'escus, de laienz hoissi
                    un chevalier sour un grant chevaus et fort, armés de toutes armes. Et prist son escus
                    qui a la terre estoit, et laisse &lt;corre&gt; au chevalier que l'escus avoit abatus,
                    et le fiert si duremant en son venir q'il le porte a la terre enavrés a mort mout
                    fellenessemant. Et li chevalier que remés estoit avech celui, veaut vengier la honte
                    son conpangnons, et se mist avant pour joster. Mez de tant li mesfait adonc qu'il
                    fu abatus ausi con son conpangnons. Et, se Dex me conselt, biaus seingnor, ceaus deus
                    chevalier que abatus furent, sont assés prisés en la maison li roi Artus pour buen
                    chevalier! Et por ce vos lou je que vos vos gardés de l'escu abattre, que bien voz
                    poroit avenir ceaus meïsmes que avint a celz deus preudomes».</p>
                    <lb/>
                    <p xml:id="d001l326" n="2" rend="unnumbered">«Di moi», fait m. Tristan, «qui furent ceaus deus chevalier que vos tant loés?». «E&lt;n&gt;
                    non Deu!» fait li vallet, «li un fu m. Yvain, et li autre m. Givret de Lanbelle. Chevalier
                    sont de haut affere, et je voz ai dit ce par votre bien». «Or di», fait m. Palamidés,
                    «quant ceaus deus chevalier furent abatus que tu dis, li Chevalier a l'Escus Vermoill
                    estoit il avec elz?». «Il ne i estoit», fait li vallet, «mais il ne i estoit mie gramant
                    loingn. Et li li vit abattre ausi con vos me veés, mais il ne fist semblant, ainz
                    s'en ala outre». Quant li vallet ot ce dit, il s'en ala atant sa voie. M. Tristan
                    paroule adonc a sez conpangnons, et dit: «Li quelz de noz abatira l'escus?». «Sire»,
                    ce dit li chevalier de Leonois, «je le vuoill abattre, et laissiés sour moi ceste
                    joste». «Et voz l'aiés!» fait m. Tristan, «Or paira que voz ferés». Li chevalier ne
                    atent plus, ainz hurte chevaus de sporonz, et s'en vait au pin, et abati l'escus ctui
                    hi pendoit a la terre. Quant li escus fu abatus, maintenant fu en la tor sonés un
                    cor. Aprés ce, ne demore gueires es vos venir li chevalier a la tor aparoillés [p.
                    259] de toutes armes. Et la ou il voit li escus qui abatus estoit a la terre, il le
                    prent, et dit a cellui qui l'avoit abatus: «Danz chevalier, se Dex vos saut, que vos
                    avoit mon escus fait, que l'avés abatus a la terre? Certes petit me pricés, car honte
                    m'avés fait, mais je la vengierai prochainemant, se je onques porai. Et que voz en
                    diroie? Voz est venus a la mellee: ou voz m'abatterés, ou je voz». Aprés cestui pallemant
                    ne i ot deleanse, ainz laisse les un corre a les autres tant con il puent de lour
                    chevaus trere. Mais li chevalier de la tor, qui fort estoit et de grant pooir, fiert
                    li chevalier de Leonois si aspremant qu'il li perce li escuz et lez aubers, et li
                    fait une grant plaie e&lt;n&gt;mi le pis, et le porte a la terre si fellenessemant
                    que cil ne a pooir q'il se relieve en estant.</p>
                    <lb/>
                </div2>
                <div2 xml:id="d001c100" n="100">
                    <head>&lt;100&gt;</head>
                    <p xml:id="d001l327" n="1" rend="unnumbered">Messire Palamidés, que assez prisoit li chevalier de cortoisie, quant il le voit cheoir
                    a la terre, il n'est iriés duremant. Il ne fait deleament, ainz hurte chevaus de sporons
                    ver li chevalier a la tor. Et quant li sire a la tor voit que autre fois li convient
                    joster, il fait senblant que petit li en chaille. Il se trefierent si roidemant con
                    cil que de grant force estoient. Li chevaus, que bien senblent vent, venoient si roidement
                    et si droit con c'il fussent &lt;a&gt;filés, et assés plus droit et plus ardant que
                    mestier n'estoit, car il se treürterent si roidemant et de teste et de pis ensenble
                    si qu'il trecient andeus mors a la terre. Li chevalier que desus estoient se treürterent
                    que a pieces s'en sent[i]ront il.</p>
                    <lb/>
                    <p xml:id="d001l328" n="2" rend="unnumbered">Li chevalier de la tor, que de grant renomee estoit, et qui tant chevalier avoit abatus,
                    fu mors de celle encontre. Tot ot la teste esquartellés, ja li est l'arme dou cors
                    partie. M. Palamidés est si duremant estordis dou dur cheoir qu'il avoit pris, qu'il
                    ne set c'il est nuit ou jorz. Il ne remue pié ne main, ainz gist ausi con c'il fust
                    mors. Li sanc li saut parmi la bouche et parmi le nez et par les oreilles. Il ne set
                    ore&lt;n&gt;droit c'il est Palamidés ou non; il gist come mors. Onques puis qu'il
                    porté arme primierement ne fu si duremant hurtés.</p>
                    <lb/>
                    <p xml:id="d001l329" n="3" rend="unnumbered">Quant m. Tristan voit ceste joste, il en devient si esbaïs qu'il ne set qu'en doie
                    dire: «Or voi je bien que li cheva[liers sunt] mors». Et quant il voit li deus chevaliers
                    que ensi giçoient a la terre qu'il ne fasoient senblant dou relever, il a doutanse
                    qu'il ne soient mors. Si hurte et s'en vait a m. Palamidés, et descent mout hastivemant,
                    et s'enjennoille devant lui, et li dist: «Amis, comant voz sentés voz». Cil ne respont
                    rienz, car il ne sentoit mie. «Haÿ, Dex!» fait m. Tristan, «que est ce qe je voi?
                    Est donc mort m. Palamidés, le meillor chevalier dou monde? Chevalerie est morte,
                    se cist est mors!». M. Tristan plore mout tendremant, et ens&lt;i&gt; plorant con
                    il estoit, il deslaice l'ieume a m. Palamidés, et li hoste bors dou chief. Et quant
                    il voit le foisonz dou sanc qui li salloit par toz parz, et quide adonc qu'il soit
                    mort. Il en plore mervillieusemant a pou qu'il ne creve de duel qu'il a. «Haÿ!» fait
                    il, «que puet ce estre?». Con si a deulors et domajes, il le comance a baissier, si
                    ensanglant con il estoit. Grant duel a m. Tristan a pou qu'il ne rage de duel. Il
                    plore formant, il souspire, il maudit l'ore qu'il fu nes, quant tiel deulor li est
                    avenus que tel chevalier est mors.</p>
                    <lb/>
                    <p xml:id="d001l330" n="4" rend="unnumbered">Et la ou il demenoit tel deulor tot en plorant si duremant qu'il ne se quide jamés
                    conforter, m. Palamidés, que en pasmession estoit geü longemant, revint en pooir et
                    en force, tiel con il avoit. Adonc gette un souspir de cuer parfont et un plaint,
                    et dit: «Sire Dex, aïde moi!». «Amis», fait m. Tristan, «comant voz sentés? Voz porois
                    voz gharir?». Quant il entent le paroules de m. Tristan, et le voit plorer si fort
                    que tot li cuer li fondoit, il s'esfo&lt;r&gt;ce tant con il puet, et dit: «Sire,
                    je ne ai mal que je ne gharisse assés tost, et nepourquant trop me done fellenesse
                    encontre li chevalier».</p>
                    <lb/>
                </div2>
                <div2 xml:id="d001c101" n="101">
                    <head>&lt;101&gt;</head>
                    <p xml:id="d001l331" n="1" rend="unnumbered">Monsengneur Tristan li asue les iaux, et le demande autre foiz comant il se sent.
                    «Certes», fait m. Palamidés, «c[i] ne vaudroit rien le celer noiant. Or sachiés que
                    a jor de ma vie ne trovai si dur encontre con je ai trovés a ceste fois, a pou que
                    je ne ai estés mors. Que vos en diroie? Ensi est avenus, mes cil que si duremant m'encontré,
                    comant l'a fait il?». «Certes ce vuoill je veoir», fait m. Tristan. Lors se met en
                    son estant, et s'en vait au chevalier, que encore giçoit. «Haÿ!» fait m. Tristan,
                    «je ai douttanse qu'il ne soit mors». Lors li hoste l'ieume de teste. Adonc trueve
                    qu'il estoit mors. Il torne a m. Palamidés, et li dit: «Amis, mors est li chevalier».
                    M. Palamidés dit qu'il li en poise assés chierement, «mais puis qu'il est desviés,
                    dir poez seüremant que un des meillor chevalier dou monde, ne que je onques treuvasse,
                    est mors. Et, si voiremant m'aït Dex, con il me poise de sa mort duremant!». «Amis»,
                    fait m. Tristan, «puis qu'il est mors, le suen fait dou tot leissiés ester, de voz
                    gharir pensés tot adés. Or mes dites: porés voz chevauchier?». «Nenil», fait m. Palainidés,
                    «car trop son grevés de ceste jostes». «Et que firon nos?» fait m. Tristan. «Ce voz
                    dirai</p>
                    <lb/>
                    <p xml:id="d001l332" n="2" rend="unnumbered">[p. 260] je bien», fait m. Palamidés, «je demorai en ceste tor tant que je soie gharis,
                    et avech moi demora cest chevalier de Leonois, qui est enavrés, ce sai je bien, et
                    me fira conpangnie, et je a llui. "Et vos n'irois en votre affere aprés li Chevalier
                    a l'Escu Vermoill, ensi con voz l'avés enpris, puis repariés a la Joioçe Garde, et
                    verois madame la reïne Yçelt, que vos ne veïstes ja sunt maint jorz». «Amis», ce dit
                    m. Tristan, «ce est noiant que voz demandés, je ne voz laieroie, ainz serai avech
                    voz tant que voz soiez ghariz». «Je vuoill que voz le faichois ensint», fet m. Palamidés,
                    «alés a celle tor, et veés qui est dedenz». «A votre voluntés», fet m. Tristan.</p>
                    <lb/>
                    <p xml:id="d001l333" n="3" rend="unnumbered">Lors s'asist l'escu a cuel et les glaivies eu poingn, car bien quide laienz treuver
                    genz armés. Mais il ne fist, car il ne i trueve for une dame de grant biautés, et
                    assés damoiselles qui la servoient, et quatre vallet ausint, car li chevalier avoit
                    demorés laienz a moin de jenz et de conpangnie qu'il pooit, pour avoir plus privés
                    le seulaz de sa dame. Et quant il voient venir entr'aus m. Tristan, qu'il ne connoissent
                    mie, il quident de voir qu'il soit laienz venus par eaus ocire. Maintenant s'en fuierent,
                    et se mistrent en une chanbre. M. Tristan s'en vait aprés, et lour mostre l'espee
                    nue, et dit qu'il sont mors se il ne font sa voluntés. Et cil dient qu'il la firont
                    tuit voluntiers. Et m. Tristan, qui connoisoit la dame entrez les autres, s'en vait
                    a li, et li dit: «Dame, Dex voz saut, et se vos ne faites ma voluntés, voz ne poés
                    eschanper». Celle, que de peor trenble, respont: «Sire, il ne est chouçe que je par
                    voz ne face, se vos me volés sauver la vie». «Je vos dirai», fet m. Tristan, «que
                    voz firois: il est voir que li sire de chaienz est morz, et en lui ne aiés voz esperance».
                    «Sire», fet la dame, «or sachiez qu'il n'i a plus liez de moi c'il est mors, car il
                    ne a pas un an aconplis qu'il ocist mon pere, que buen chevalier estoit, et &lt;a&gt;
                    celui point ocist il ancois un mon freres charnaus, que bien estoit un des plus biaus
                    chevalier de cestui païs! Et quant il me fist si grant domajes, ne quidés voz qu'il
                    me soit biaus de ceste mescianse qui li est avenue? Se Dex me saut, si sui, car ce
                    estoit l'ome au monde que je plus haoie mortiaumant!». «Dame», fet m. Tristan, «voz
                    en estes bien vengiez, et je vos dirai, dame, que voz feroiz: il sont la hors deus
                    chevaliers qui sont enavrés. Il verront chaiens pour sojorner en ceste tor tant qu'il
                    solent a aiçe de chevauchier. Et je voz pri que voz me creantés que voz li servirois
                    de tot votre pooir tant con il seront chaienz». «Sire», fet la dame, «je le vos creant
                    voluntiers et loiaument. Or sachiez que je li servirai de tot mon pooir tant con il
                    seront chaienz, et tant con je meïsmes i demorai, car gramant ne i [s]erai, puis que
                    li chevalier est mors, car a force me tenoit o lui. Or sachiez que je sui mout liez
                    de lour venue». Et a ce s'acordent tuit les autres de laienz. Lorz se torne m. Tristan,
                    et revient a m. Palamidés, et tant fait qu'il li moine laienz andeus. Et se coucierent
                    andeus en une chanbre, et quant il sunt desarmés, il truevent que li chevalier de
                    Leonois estoit duremant enavrés, et m. Palamidés est tel atornés qu'il voit que a
                    piece mais ne avra pooir de chevauchier ne de porter armes.</p>
                    <lb/>
                </div2>
                <div2 xml:id="d001c102" n="102">
                    <head>&lt;102&gt;</head>
                    <p xml:id="d001l334" n="1" rend="unnumbered">Quant il sont asiz en biaus lit, tant richemant con la dame le pooit miaux faire:
                    «Sire Tristan», fait m. Palamidés, «puis que noz somez en leu ou noz noz peonz reposer,
                    desormais vuoill je que vos montés, et vos alés aprés li Chevalier a l'Escu Vermoill,
                    car je ne voudroie pour achaions qui soit qe voz ne l'[aler le]issiés devant que voz
                    aiés sa conpangnie. Et vos v'en dovés bien travaillier, que de haut proesse est il
                    garnis». Que vos en diroie? M. Palamidés prie tant m. Tristan qu'il se parti atant,
                    et s'en ala en sa queste.</p>
                    <lb/>
                    <p xml:id="d001l335" n="2" rend="unnumbered">Ensi se part m. Tristan de sez conpangnons, plorant tendremant de ce qu'il les a ensi
                    laissiés, et mout li tarde formant qu'il ait atint li Chevalier a l'Escu Vermoill.
                    Et se par lui trover ne fust, il n'aüsse laissiés sez conpangnons tant qu'il fussent
                    gharis. Car ce le fist partir, car il ne voudroit pour rien dou monde qu'il ne veïsse
                    la battaille que li Chevalier a l'Escu Vermoill doit faire.</p>
                    <lb/>
                    <p xml:id="d001l336" n="3" rend="unnumbered">Ensi chevauche m. Tristan et sez escuierz, et de tant se tient a bien paiés qu'il
                    trueve toute fois les &lt;es&gt;clos des chevaus qui devant s'en aloient. Et chevauchent
                    tot celui jors jusque a hore de prime nonet. Atant ont veü li trois chevaliers q'il
                    aloit querant, et comance aprochier a un chastel qui li estoit contés autre fois que
                    tuit ceaus dou chastel fasoient ne sai que feste. Et la ou il regardoit li chastiaus,
                    qui estoit fermés en un grant tertres, si biaus que en tot le païs ne l'avoit si biaux
                    ne plus riche, il regarde devant lui, et voit li trois chevaliers qu'il tant desiroit.
                    De ceste chouçe est il joiant mout duremant. Lorz s'ahaste plus de chevauchier, et
                    tant fait qu'il les a atint. Et cil li dient: «Bien vengnant, sire chevalier». «Bone
                    aventures voz doint Dex», fet il, «seingneur», fait m. Tristan, «quel part alez vos?».
                    «Et voz», font ceaus, «ou alés». «Seingneur», fait il, «je vuoill chevauchier par
                    [p. 260] cestui païs aventure querant, ensi con font li chevalier herrant. Et vos
                    qui est», fait m. Tristan, «que ensi chevauchiez? Il m'est avix que voz soiez de cestui
                    païs!», et ce disoit il, por ce que cil quidassent que ne li conneüst de rienz. «Nos
                    somes», fait m. Yvain, «chevalier herrant con voz est».</p>
                    <lb/>
                </div2>
                <div2 xml:id="d001c103" n="103">
                    <head>&lt;103&gt;</head>
                    <p xml:id="d001l337" n="1" rend="unnumbered">«Seingneur chevalier», &lt;fet Tristan, «je me metroie volentiers en votre compaignie,
                    se je cuidoie qu'il vous pleüst». «Certes&gt;»,fait m. Yvain, «a moi plet elle bien
                    &lt;mes je ne scay s'il plest a mes compaignons». «Certes», fet Gaheriet, «il me plest
                    moult bien».&gt; Le Chevalier a l'Escu Vermoill, quant il entent cestui pallemant,
                    il se torne ver m. Tristan: «Sire», fet il, «se vos estes par cestui païs ostellés,
                    et avés oï conter aventures?». «Sire hoïl», fait m. Tristan, «et je voz en dirai aucune
                    choçe: or sachiez que ceaus de cestui païs m'ont contés que a ceste feste d'ui sont
                    asemblés tuit li buen chevalier de ceste contree a ceste chastel sa devant. Et pour
                    ce que a ce meïsmes jors firent eaus li chevalier herrant domajes, hont il establi
                    une costume si mauveis con je vos conterai: que se chevalier herrant passe par devant
                    li chastel tant con ceste feste dure, il est mestier, ou voille ou non voille, qu'il
                    joste avant a un chevalier, le meillor qu'il puent eslire. Et si li chevalier herrant
                    abat li chevalier dou chastel, il convient puis qu'il se joste a .§{x}. chevaliers.
                    Et se il les abatira trestous, aler s'en puet, que [plus] ne li sera demandés. Mais
                    c'il chiet pour aventure, il pert sez chevaus et sez armes, et l'en convient aler
                    a pié, et ce est la costume de cestui chastiaus et de cestui passajes que nos avons
                    ore&lt;n&gt;droit a passer».</p>
                    <lb/>
                    <p xml:id="d001l338" n="2" rend="unnumbered">Li chevalier pense un petit, et puis dit: «Ceste costume est anuiuse as chevalier
                    herrant que sa vienent, que ne soient sain de lour menbre. Et, se m'aït Dex, de cestui
                    affere ne sai qu'en doie dire, car a cestui point ne ai je mestier de cestui afere».
                    «Sire», fait m. Tristan, «de quoi avés vos douttance? Ensi voiremant m'aït Dex, se
                    je estoie ausi buen chevalier con voz est, je avroie petit peor, carde greingnor fait
                    que cestui ne est voz en quitast voz harsoir devant Harpinaus». «Sire», fait li chevalier,
                    «de celui fait encore me dueill je. Et je ne aüsse beiçonz a cestui point de joster,
                    car je ai enpris tel afere que assez me fait le cuer pensif, et Dex mes doint venir
                    a buen chief». «Sire, Dex le face», fait m. Tristan.</p>
                    <lb/>
                    <p xml:id="d001l339" n="3" rend="unnumbered">Lors paroule li chevalier, et dit: «Seingnor, que dites voz de ceste enprise?». «Sire»,
                    fait m. Yvain, «l'aventure est periliuse duremant qui la peüsse passer henoreemant.
                    Il ne seroit mie geu d'enfant d'un chevalier encontre .§{x}.!». «Certes», fait li
                    chevalier, «se je pooie cestui passajes eschifer, je passase par hautre leu. Car se
                    aventure m'estoit si contraire que je fusse plus enavrés que je sui, je m'en tendroie
                    a plus que mort. Et, se Dex mes dont bone aventures, se je estoie de mes menbres sain,
                    et je ne aüsse enpris la battaille que je ai, il ne me grevast aventures que je trovasse.
                    Certes ces deus chouses m'espaontent: une, que je sui enavrés, l'autre, que je ai
                    enpris une battaille, et ce me font a force retraire de ceste enprise et de maintes
                    autres». «Sire», fait m. Tristan, «il ne est mie chevalier que refuse aventure». «Sire»,
                    fet li chevalier, «vos pallés ore de saine teste. La Deu merci voz est sain, ne ne
                    sentés pas ce que je sent. Or sachiez que ceste aventures me grevast assez petit,
                    ce ne fust ce que je sent et ce que je voz ai dit. Mez quant je ne la puis eschifer,
                    or vait comant il pora aler, que je me metrai en aventure. Et chascun se gart a henor
                    de chevalerie, car autrement poroit il recevoir honte».Et quant il a dites ceste paroules,
                    il fait regarder son chevaus que ne i faille rien, et autresint font lez autrez conpangnons.
                    Et lorz chevaucent parmi la prarie le grant chemin tant qu'il sunt venus a un flum
                    mout grant et parfont. Et desus celle aigue avoit un pont mout grant de fust, que
                    bien i poent passer quatre chevaliers jostés.</p>
                    <lb/>
                </div2>
                <div2 xml:id="d001c104" n="104">
                    <head>&lt;104&gt;</head>
                    <p xml:id="d001l340" n="1" rend="unnumbered">Coment m. Tristan mist a mort li .§{ii}. chevalier que gardoient un point.</p>
                    <lb/>
                    <p xml:id="d001l341" n="2" rend="unnumbered"></p>
                    <lb/>
                    <p xml:id="d001l342" n="3" rend="unnumbered">Et de la dou pont avoit deus chevaliers armés, qui estoient delés arbres, et avoient
                    devant eaus lour chevaus tuit ensellés et tuit aparoillés de monter, et lour glaivies
                    et lour escus estoient joste elz. Maintenant qu'il virent li chevaliers aprochier
                    dou pont, il connoissent que ce estoient chevalier herrant. Maintenant saillent par
                    desus le pont, et dient haut con il puent: «Arestés voz, seingnor chevaliers! Li deus
                    chevalier de voz veingnent joster, et les autres deus remaingnent tant qu'il veront
                    que sera». «Seingnor chevalier», fait li Chevalier a l'Escus Vermoill, «somes nos
                    arestés?». «Sire oïl», fait m. Tristan, «et por ce que voz estes enavrés, et que avés
                    a faire, ne vuoill je que nul de voz de ceste joste se entremette, ainz le laissiés
                    sor moi. Puis [p. 261] qu'il ne sont que deus, je ne vuoill que nul de vos en preingne
                    escus, ainz li vuoill andeus sour moi».</p>
                    <lb/>
                </div2>
                <div2 xml:id="d001c105" n="105">
                    <head>&lt;105&gt;</head>
                    <p xml:id="d001l343" n="1" rend="unnumbered">Quant il a dit ce, il ne atent plus, ainz se lanse verz le pont et crie as deus chevalier:
                    «Or avés la jostes que voz demandés, seingnor chevaliers!». Lors hurte chevaus de
                    sporons, et s'en vait grant cours houtre ausi con c'il fust en plaine terre, si qu'il
                    semble a ceaus que le regardent qu'il deüst le pont fondre desout eaus. Et fiert le
                    primier chevalier qu'il encontre si roidemant qu'il le fait cheoir en l'aigue, et
                    li chevaus s'en oissi hors, mes li chevalier i remest en l'aigue noiés, por ce qu'il
                    ne ot seucors, et sez armes li grevent. Et quant li Chevalier a l'Escus Vermoill voit
                    celui coux, il dit bien a soi meïsmes que bien fiert de lanse, et de grant force est
                    li chevalier, et ardis duremant, que tiel coux done.</p>
                    <lb/>
                    <p xml:id="d001l344" n="2" rend="unnumbered">Et m. Tristan quant a celui abatus en l'eve ensi con je voz di, il ne le regarde onques,
                    ainz s'adrece ver les autres, et li vient les glaivies baissiez au ferir de sporons,
                    et le fiert en son venir si roidemant qu'il fist de lui et de son chevaus ausi con
                    il avoit fait de les autres, car il le porte en l'aigue noiés. Quant m. Tristan ot
                    ce fait, il s'en passe outre qu'il ne atent plus. Li Chevalier a l'Escus Vermoill
                    paroule adonc a sez conpangnons, et dist: «Que voz senble de notre chevalier a l'escu
                    noir?». Car m. Tristan avoit sanz faille a celui point armeüre noire. «Sire», dient
                    li conpangnonz, «il nos mostre bien qu'il est poissant chevalier et ardis». «Sire»,
                    fet li Chevalier a l'Escu Vermoill, «quant il en prist a desconfire si hardiemant
                    li deus chevalier, peon nos veoir qu'il se sentoit bien en soi, le qoi, c'il ne fust
                    de tres grant poissance, il ne li aüst enpris si hardiemant». «Sire, vos dites voir»,
                    font li conpangnons, «et li deus chevalier que le pont gardoient ont chieremant achattés
                    sa chevalerie».</p>
                    <lb/>
                    <p xml:id="d001l345" n="3" rend="unnumbered">Et atant se mettent sour le pont, et passent houtre. Et quant il sont dela, il mercient
                    assés m. Tristan de cest avantures qu'il a lour fait a cestui passajes. Et il lour
                    ne respont rien for qu'il dit: «Ceste bonté ne est mie grant!». Et quant il ont tant
                    chevauchiez qu'il sont pres des pavilons, il voient que li un et li autres s'aparoillent,
                    que volent les jostes comancier tot maintenant.</p>
                    <lb/>
                </div2>
                <div2 xml:id="d001c106" n="106">
                    <head>&lt;106&gt;</head>
                    <p xml:id="d001l346" n="1" rend="unnumbered">Comant m. Tristan et m. Yvain et li Chevalier a l'Escu Vermoille desconfirent li .§{lx}.
                    chevalier des pavilons.</p>
                    <lb/>
                    <p xml:id="d001l347" n="2" rend="unnumbered"></p>
                    <lb/>
                    <p xml:id="d001l348" n="3" rend="unnumbered">Quant monseingnor Tristan voit celui aparoill, il s'areste, et dit a sez conpangnons:
                    «Ceste aventures est periliuse, et Dex nos doint partir henorablemant. Et por ce que
                    je comenchai ore le fait de le jostes, vuoill je comencier ceste par votre comandemant.
                    Et por ce que Dex me poroit tost ici mander une bielle aventures, vos pri que voz
                    onquez ne voz tramettés de jostes devant que vos me verois abattre».</p>
                    <lb/>
                    <p xml:id="d001l349" n="4" rend="unnumbered">Et quant li Chevalier a l'Escu Vermoill oï ce, il dist: «Sire, vos est hore travailliés.
                    Je loeroie que aucun de noz comencastes cest jostes». «Sire», fait m. Tristan, «li
                    mien fait sera prochainemant aconplis, car je sui un chevalier de povre afere. Pour
                    ce ne voz puet gramant chaloir se je comance le jostes, car pormon cors ne plus ne
                    moin en si grant afere con cest est».</p>
                    <lb/>
                </div2>
                <div2 xml:id="d001c107" n="107">
                    <head>&lt;107&gt;</head>
                    <p xml:id="d001l350" n="1" rend="unnumbered">Quant il ot dit cest, il ne atent plus, ainz hurte chevaus de sporonz, et dit a scs
                    conpangnons: «Or voz arestés, tant que voz verois que avendra de moi, et aprés porés
                    de vos penser». Lors prent sez escuier, et li dit: «Vaz tantost a celz chevaliers
                    que la sunt arestés devant ces pavilonz, et lour dit que [j]e lour mant tiel paroles»,
                    et li dist quelz. Li escuier s'en vait parfornir le comandemant son seingneur, et
                    lour dit: «Seingnor chevalier, veés la mon seingnor que jostes vos demande si come
                    chevalier herrant. Et por ce qu'il ne se voudroit esprover se ne fust en preudomez
                    d'armes, vos requiert il que vos eslissiés trestuit li meillor chevalier et li plus
                    sain que entre voz soient, et li mandés». Et quant ceaus l'entendoient ce, il dient
                    entr'aus que «de grant quer et de grant afere est li chevalier que tiel paroulez noz
                    mande». Adonc eslissent .§{x}. li meillor chevalier que entr'aus estoient pour envoier
                    li. Li escuier paroule ancois eaus, et dit: «Chevaliers, encore voz mande celui chevalier,
                    qe mon seingnor est, que de tant con voz i manderés, pius de tant en sera plus vostre
                    duel. Et sachiez que voz ne estes ici tant de chevaliers que voz peüssiés avoir duree
                    encontre ceaus quatre chevalier que la sunt a chevaus, ainz en serés hunis». Li escuier
                    se parti atant qu'il ne dit plus. Ceaus qe hoïrent ceste messajes en devienent tuit
                    esbaïs.</p>
                    <lb/>
                    <p xml:id="d001l351" n="2" rend="unnumbered">Et m. Tristan ne atent plus, quant il voit que ceaus venoient a le jostes, ainz laisse
                    corre et se fiert entr'aus. Il ne demande pas la joste [p. 261] d'un seul chevalier,
                    ainz se laisse tot envaï[r], et fiert le primier qu'il encontre si qu'il li met le
                    glaiviez parmi le cors, et le porte a la terre enavrez a mort. Et au trere qu'il fist
                    dou glaivies, il gette un grant cri con cellui que voisin se sentoit de mort. Et m.
                    Tristan qui fu feru de trois glaivies a celui poindre, mes de rien ne le grevoient,
                    ne de selle ne le remuent. Et il fait tant de celui glaivies que sez conpangnons que
                    le regardoient dient entr'aus q'il ne quidassent pas que chevalier peüst tant faire
                    d'un glaivies, dont il se mervillent que ce puet estre. Et quant m. Tristan ha sez
                    glaiviez bliçés, il ne mostre mie qu'il soit de rienz esmaiés, ainz mist main a l'espee
                    dont il avoit ja maint grant coux donés, et se fiert entr'aus, et lour comance a doner
                    grandismes coux a destre et a senestre, et a desmaillier auberz, et a despiecer escus.</p>
                    <lb/>
                    <p xml:id="d001l352" n="3" rend="unnumbered">Que vos aleroie disant? En pou de tenz les a si atornés et maumenés, et si forment
                    enavrés, que cil voient apertement qu'il sont trestous mors se il i demorent plus
                    avech eaus. Et por ce furent trestuit mors et desconfis li .§{x}. chevaliers qui s'en
                    vont fuiant, ceaus que porent par lour vie gharentir; trop ont treuvés dur coux et
                    poissant.</p>
                    <lb/>
                </div2>
                <div2 xml:id="d001c108" n="108">
                    <head>&lt;108&gt;</head>
                    <p xml:id="d001l353" n="1" rend="unnumbered">Quant monseingnor Tristan voit ce, il ne li vait plus enchauchant, ainz laisse corre
                    sor les autres qui estoient plus de .§{lx}. chevaliers. Si se fiert entr'aus l'espee
                    droite contremont, que ja estoit toute tinte de sanc, si feri le primier desus l'ieume,
                    que cil ne ot pooir de soi tenir en selle. Que voz en diroie? Il fiert or ca or la,
                    or a destre ora senestre, il ne senbloit proesse d'omes mortiaus a le grant mervoilles
                    qu'il aloit faisant.</p>
                    <lb/>
                    <p xml:id="d001l354" n="2" rend="unnumbered">Quant li Chevalier a l'Escus Vermoill voit ce, il se seingnie cent fois por le tres
                    grant mervoille qu'il n'a, et dit: «Par foy! Or voi je mervoille la greingneur que
                    je ne peüsse croire de chevalier. Cestui a fait la greingnor mervoille et hardiment
                    qe onquez feïsse nul chevalier! Or tost», fait il a sez conpangnons, «alons seucorre
                    notre conpainz, et ne le [laissons plus] seul a tel beiçonz». Et il ne atent plus,
                    ainz hurte chevaus de sporons, et s'en vont la ou m. Tristan estoit. M. Yvain deserre
                    formant, con buen chevalier qu'il estoit. Mesire Guivret de Lanbelle, celui fiert
                    bien, il semble bien qu'il doie valoir con buen chevalier qu'il estoit. Li chevaus
                    aloient forment. Chascuns abat en son venir un chevalier. Bien lour vendrent celle
                    venue chierement. Il ne truevent gramant que si malement li menast, et que lour feïstes
                    si grant domajes. Et qui adonc eüsse veü m. Tristan l'espee [toute nue] et tinte de
                    sanc, et adonc verras comant il departoit le renz a destre et a senestre, bien peüst
                    seüremant dir que ce estoit le buen Tristan de Leonois. Li Chevalier a l'Escu Vermoill
                    s'esprove en tel mainieres que ce estoit une mervoille a veoir. Si bien fiert et si
                    bien la fait que tuit ceaus que le voient le tienent que voiremant est il un des meillor
                    chevalier dou monde.</p>
                    <lb/>
                    <p xml:id="d001l355" n="3" rend="unnumbered">Que voz en diroie? Li trestous li quatre conpangnons s'esprovent a celui beiçonz si
                    bien qu'il fait bien a loer de lourgrant mervoille. Tant i fait le buen Tristan a
                    l'aïde de sez conpainz que ceaus dou païs s'en fuierent con cil que tuit sont esbaïs
                    et enpirés de coux recevoir et des mervoille de Tristan. Granz est li cri, granz est
                    la noisse que ceaus dou païs fasoient, quant il voient que lour chevalier sont si
                    maumenés et tornés a desconfitture, et il avoit .§{x}. chevalier en la prarie liel
                    atornés qu'il ne avoient pooir d'eaus relever. La noisse i estoit tiel que l'en ne
                    hoïst le Deu tonant, car cil que voient lour amis mort, [lievent] le cri formant.
                    Et li quatre conpangnons, que chaus estoient et [iriés] de maltalent, quant il voient
                    que ceaus dou païs que s'en fuient ensint, il li chacent aprés con ceaus que les haoent
                    de mortiel haïne par le mauvaise usance qu'il mantenoient en celui païs de fere anui
                    as chevalier herrant. Lorz lour vendrent celle haïne mout cruelmant, car il li vont
                    abattant et ociant. Bien lour vendrent cier lour fellenie, car ceaus dou païs sont
                    hunis et desoronés duremant, car il sunt ensint destruit par le cors de quatre chevalier
                    seulemant. Onques mais ne virent si grant mervoille ne si estranges aventures come
                    lour est avenue en celui jor. Celui jorz fu ferus m. Yvain parmi le cors d'un glaivies,
                    et mesire Givret n'estoit mie moin enavrés. Ceaus deus ne avront a piece mais pooir
                    de chevauchier, et nepourquant, por ce qu'il sunt orendroit chaut et tresués dou grant
                    travail qu'il avoient souffert, ne s'e&lt;n&gt; sentent il si formant.</p>
                    <lb/>
                </div2>
                <div2 xml:id="d001c109" n="109">
                    <head>&lt;109&gt;</head>
                    <p xml:id="d001l356" n="1" rend="unnumbered">Quant m. Tristan voit qu'il ont assés mantenue lour chacie, il s'areste, et dit a
                    sez compainz: «Nos avons assés mantenue notre chacie. Huimés nos en peonz aler henoreemant,
                    et que a piece mais ne sera jorz que lour ne soveingne nostre venue! Alons huimés
                    notre affere». Li autre i s'acordent bien. Lorz laissent de chacier, et s'en vont
                    au grant chemins. [p. 262]</p>
                    <lb/>
                    <p xml:id="d001l357" n="2" rend="unnumbered">Et quant il furent partis d'eluech, et m. Tristan, que derieres chevauchoit, voit
                    m. Yvain et m. Givret que fasoient tel foison de sanc qui paroit par le chemin dont
                    il aloient, il n'a grant doutance, car assés les amoit. Et por ce paroule il a eus:
                    «Sire», fet m. Tristan, «comant voz sentés voz? Vos est enavrés, ce m'est avix». «Sire»,
                    fet m. Yvain, «vos dites voir, mais je ne ai bleceüres dont je ne garisse se je fusse
                    a sojors». M. Givret dist tot autretel. Ensint chevauchent jusque a hore de vespre.
                    Et lor virent une maisons de relegion, qi estoit en un vausel, devant une fontaine.
                    «M. Givret», fait m. Yvain, «je ne porai aler avant que trop ne me grevast». «Sire»,
                    fait m. Givret, «ensi voloie je sojorner ici, car trop sont afeblis et navrés duremant».
                    Quant li Chevalier a l'Escus Vermoill, que duremant priçoit li chevalier de proesse
                    et de &lt;de&gt;bonarités, quant il voit qu'il voloient remanoir enluech, il lor dist:
                    «Seingneur chevalier, or soiés certain qu'il me poise cieremant de ce que vos est
                    enavrés. Et certes se je ne fusse si duremant enbeiçognés con je sui, se Dex mes doint
                    joie, je voz firoie conpangnie a votre gharisonz. Mais Damedeu le set que je ne ai
                    pooir de remanoir ne ci ne autre leu, tant que je soie la ou je aie assés a ffere.
                    Et por ce vos comande je a Deu, car aler m'en convient maintenant». Atant se drece
                    li chevalier ver m. Tristan, et li dit: «Sire chevalier, que voudrois vos faire? Voudrés
                    vos ici demorer ou aler avant?». «Sire», fait m. Tristan, «or sachiés que je ne puis
                    ici demorer, car je ai aillors a fere, et voiremant la ou vos alés». «Donc chevauchomes
                    ensemble», fet il. «Sire», fet m. Tristan, «de votre conpangnie sui je joiant». Lorz
                    comandent a Deu lour deus conpainz et s'en vont lour chemins, doulens et corruciés
                    de ce que ceaus sunt si durement enavrez. Au departir dit m. Yvain au Chevalier a
                    l'Escus Vermoill: «Sire, assés nos somes travailliés par savoir votre nom, ne encore
                    ne le savons nos. Or sachiez qu'il noz en poise durement de ce qu'il nos convient
                    ensi departir devant que nos seüssons votre nom. Mais ensint fait beisonz, noz ne
                    peons hautre: Dex vos conduie». Quant il ont ce dit, il s'en vont ver l'ermitajes.</p>
                    <lb/>
                    <p xml:id="d001l358" n="3" rend="unnumbered">Li Chevalier a l'Escu Vermoill, que assés priçoit li chevalier de chevalerie, il disoit
                    voiremant qu'il estoit li meillor chevalier qu'il veïsse onque mais. Atant li comance
                    a paller, et li dit: «Sire chevalier, se Dex voz dont bone aventure, dites moi qui
                    vos est». «Sire», fait m. Tristan, «or sachiez que je sui un chevalier herrant d'estranges
                    païs». «E&lt;n&gt; non Deu!» fait li chevalier, «de quelque leu que vos soiés, vos
                    est preudomes et puissant de tel mainieres que l'en vos puet l'en bien tenir a preudomes
                    et asprovés. Mais or me dites: reparaistes voz onques en la maisonz li rois Artus?».
                    «Sire», fait m. Tristan, «je i fui, mes ce fu pou de tens, car a jor de ma vie entre
                    chevalier de celle maison ne m'oçai je entremettre».</p>
                    <lb/>
                </div2>
                <div2 xml:id="d001c110" n="110">
                    <head>&lt;110&gt;</head>
                    <p xml:id="d001l359" n="1" rend="unnumbered">«E&lt;n&gt; non Deu!» fet li chevalier, «je ne sai se voz pallés a gas, mais je al
                    veü en voz tel mervoille de chevalerie que je vos di voiremant que se vos fuissiés
                    en la maisons li roi Artus conneü, l'en i troveroit poy d'ausi buen chevaliers con
                    voz est!». «Sire», fait m. Tristan, «vos me loés a votre plaçir, car ensi voz plet
                    a dire. Mes il m'est avix que se je estoie en celle maissons, que je ne i seroie tenus
                    mie a chevalier de pris, &lt;por ce&gt; que je ne sui mie chevalier esprovés, ne jentilz
                    homes con sont ceaus de celui ostiaus, et a ce que je croi que li povre i soient assez
                    petit priçés, por ce ne quier je estre entr'aus». «Par foy» fet li chevalier, «de
                    ce ne avés voz pas droit, car tot soient il de tres grant noblessce, si vos faiz je
                    certain qu'il henorent plus li povres que li riches. Et por ce voz loeroie je, biaux
                    sire, que voz vos faichois connoistre en celui ostiaus, car il voz en vendra grant
                    henor, et vottre affere, si con je croi, en sormontroit en grant pris. Mais or me
                    dites: veïstes voz onques m. Tristan de Leonois?». «Je le vi voiremant», fait m. Tristan,
                    «mais poy l'ai veü». Li chevalier souspire, et dit: «Ha, Deu! Comant il ha en lui
                    un preudomes a mervoilles! Je ne quit pas qu'il ai orendroit en ceste monde meillor
                    chevalier qu'il est, ne nul si dur, ensi con je croi. Et sour tot ce a il plus bien
                    que.autre chevalier, ne je le vi gramant se armés non». «Certes», fait m. Tristan,
                    «je vos voudroie prier que voz me diés votre nom». «Sire», fait li chevalier, «mon
                    nom ne poés voz savoir devant que je saiche li votre!». «E&lt;n&gt; non Deu!» fait
                    m. Tristan, «donc m'en tarai je, car mon nom ne poés vos savoir. Mes tant me dites,
                    c'il vos plet: est voz conpains de la Table Reonde?». «Sire», ce dit li chevalier,
                    «conpains en sui je voiremant, neporquani tant i ai petit repairiés en la maison li
                    roi Artus que petit connois li conpains de la Table Reonde. Se je ne li veïsse en
                    lour propes armez, desarmés ne li connoistroie je pas. Que vos en diroie? En la maisonz
                    li roi Artus ne fui je se petit non: je hi fui une fois, quant li roi Artus [p. 262]
                    me fist chevalier, [une autre] fois quant &lt;je recus l'ordre de la Table Reonde
                    et une quant&gt; li roi [Artus tient] la noble cort a Kamaaloth quant la queste dou
                    saint Graalz fu comenciez et jurés. A jor de ma vie ne i fui que trois fois». «[Or
                    me dites]», fait m. Tristan, «a celle grant cort que li roi Artus tient la ou tuit
                    li conpainz de la Table Reonde furent [ase]nblés, ne veïstes voz Tristan? Car il hi
                    vint!». «Certes», ce dit li chevalier, «bien i fu, mais je estoie alour enavrés d'une
                    battaille que je fis celle semaine, si qu'il ne me venoit voluntés d'autre chouçe
                    for que de gharir de mez plaiez, et por ce ne m'en pris je garde». «Sire», fait m.
                    Tristan, «celle battaille ou voz alés, est elle enprise pour grant choçes?».</p>
                    <lb/>
                </div2>
                <div2 xml:id="d001c111" n="111">
                    <head>&lt;111&gt;</head>
                    <p xml:id="d001l360" n="1" rend="unnumbered">«Certes», fait li chevalier, «de ce vos conterai je la certaintés. A celui chastiaus
                    la ou noz alonz, n'i a encore trois mois qe deus chevalier, que conpainz avoient estés
                    longemant, et li un des chevalier estoit dou lingnajes au roi Band, et li autre n'estoit
                    mie de si petit lingnajes qu'il ne fust fiz de roi, il s'en aloient droitemant au
                    chastel. Et quant il furent pres dou chastel, il descendent devant une fontaine, et
                    se dormoient, car travailliés estoient. Et un chevalier de celui païs, qui haoit mortielmant
                    li chevalier qui estoit dou lingnajes dou roi Band, le trueve ensi dormant con il
                    estoient, il li fu avix qu'il ne vendroit jamez en leu ne en tel point par metre a
                    mort sez enemis con il estoit a celui point. Et por ce le feri il d'un glaivies parmi
                    le cors, et s'en ala tantost. Et atant se lieve le cri parmi le chastiaus. Et celz
                    dou chastel s'en alent tot maintenant devant la fontaine, et truevent cil giçant,
                    que mort estoit. Et pour ce qu'il ne virent aprés eaus nul forz que li chevalier que
                    son conpangnons avoit estés, il le pristrent, et distrent qu'il l'avoit ocis, et le
                    moinent en lour chaustel. Et quant li chevalier se vit pris, il lour dist qu'il fasoient
                    grant houtrajes, car il ne avoit mie li chevalier ocis. Et un vallet qui estoit au
                    chevalier se mist avant, et dit que si avoit, et qu'il le le firoit prover a un chevalier
                    dou lingnajes au roi Band qu'il l'avoit morz en traïsonz. Et prist un mois de terme
                    a prover le. Et li chevalier fu mis en prisonz maintenant. Et je, que sai toute la
                    verité et l'ovre ensi con il mes a contés, vai tot droitemant par lui defendre de
                    ce dont il est appellés. Or vos ai contés toute la verité de ma battaille».</p>
                    <lb/>
                    <p xml:id="d001l361" n="2" rend="unnumbered">«Or me contés», fait m. Tristan, «deus chevalier que soient conpains de la Table Reonde,
                    porent eaus battaille prendre ensemble por achaionz?». «Sire hoïl», fait li chevalier,
                    «puis que l'appel soit de traïsonz, et por qoi il se volent esprover de chevalerie.
                    Mais pour autre achaionz ne poient il battaille enprendre ensenble». «Et savés vos»,
                    fait m. Tristan, «por ce je le di et vos en ai demandés?». «Nenil», fait il. «Et je
                    le voz conterai», fait m. Tristan, «vos m'avez contés que li chevalier que fu ocis
                    fu dou lingnajes au roi Band, et que chevalier de celui lingnajes doit faire ceste
                    battaille. Or ai je doutte que m. Lancelot meïsm&lt;e&gt;s ne face celle battaille
                    contre vos!». «Por coi n'avés voz doutte?» fait li chevalier, «car il ne est pas en
                    cestui païs, que l'en me conte qu'il est eu roiames de Sorelois».</p>
                    <lb/>
                    <p xml:id="d001l362" n="3" rend="unnumbered">M. Tristan ne dit rienz, ainz baisse la teste; tot maintenant li ciet eu cuer que
                    m. Lancelot s'en aloit a ceste battaille, et qu'il la fira de son cors; et por ce
                    qu'il ne voloit mie que l'en le saiche, chevauce il si priveement! Quant li chevalier
                    le voit penser, il li dit: «Sire, a quoi pensés vos? contés le moi, se Dex voz doint
                    joie!». «Et je le vos conterai», fet m. Tristan, «puis que voz le demandés. Je &lt;ai&gt;
                    tant regardés a votre afere, et tant en voi, que je di voiremant que voz avrés a l'encontre
                    m. Lancelot dou Lac. Et por ce, se voz porez, si feites pes, car ce est bien mortiel
                    perilz que de conbattre soi encontre m. Lancelot, qu'il est bien un des meillor chevalier
                    dou monde».</p>
                    <lb/>
                </div2>
                <div2 xml:id="d001c112" n="112">
                    <head>&lt;112&gt;</head>
                    <p xml:id="d001l363" n="1" rend="unnumbered">Et li chevalier respont assez ardiemant: «Certes sire, je di de voir qu'il est priçez
                    et poissant d'armes, et, se Dex mes dont joie, se m. Tristan de Leonois, qui est ore&lt;n&gt;droit
                    le meillor chevalier dou monde et a cui je me conbatteroie a la greingnor henvie,
                    que je sent la droiture si dever moi que je le quideroie rendre en celle battaille
                    mort et recreant, se il ne le laissase atant la battaille! Sire chevalier, sire chevalier!
                    Voz devez savoir que cil que a la raison et a la droiture de sol, si a Dex avech lui.
                    Et celui qui a tiel Sire a conpainz, ne poroit for avoir benor et victo[i]re, car
                    il fait d'un coart hardis et preus, et d'un &lt;poissant&gt; fiebles, et d'un hardis
                    vil et recreant! Sire, ceste response voz ai je mis devant, por ce que vos me diestes
                    que m. Lancelot seroit contre moi; et c'il hi vient, bien soit il venus! Car je me
                    sent en si droite querelle que il ne a home au monde que je doutasse».</p>
                    <lb/>
                </div2>
                <div2 xml:id="d001c113" n="113">
                    <head>&lt;113&gt;</head>
                    <p xml:id="d001l364" n="1" rend="unnumbered">Comant missire Tristan harpe et chante avec la belle damoiselle. [p. 263]</p>
                    <lb/>
                    <p xml:id="d001l365" n="2" rend="unnumbered"></p>
                    <lb/>
                    <p xml:id="d001l366" n="3" rend="unnumbered">Ensint parlant chevaucent tant li deus chevalier qu'il estoit la vespree et ore de
                    repoz. «Sire», fait m. Tristan, «noz avons hui chevauchiez tant con voz savez, et
                    il seroit huimés tenz d'erbergier, c'il voz plasoit». «Sire», fet li chevalier, «noz
                    hostelleronz anuit prez de ci, la ou voz seroiz serviz et henorés a votre plaçir,
                    si con je croi. Si porés veoir une des plus belle damoiselle de cestui païs, a mon
                    escient, et celle qui est plus vaillanz que autre pucelle: de sa bonté en toute chouse
                    en seroit garnis un regnismes. Et avech ce, harpe si bien, et chante si mervillieusemant,
                    que ce est une melodie de l'oïr; certes m. Tristan, que plus set de l'arpe si con
                    li monde teismoingne, il ne seroit [de gueres] plus priçés qu'elle en [estoit]». «Que
                    voz en diroie?» fait m. Tristan, «Vos la m'avés tant loés que je ne sai qu'en doie
                    dire, for qu'il me targe que je soie la venus».</p>
                    <lb/>
                    <p xml:id="d001l367" n="4" rend="unnumbered">Ensi parlant chevaucent tant qu'il virent devant eaus une riche tor. «Sire», fait
                    li chevalier, «en celle tor hostellerons noz anuit. Et sachiez que li sire de la tor
                    sera joiant de notre venue, car il fait voluntierz henor as chevalier errant». «Sire»,
                    fait m. Tristan, «la tor est bielle et riche, mes avés vos gramant repariés en cestui
                    païs?». «Sire nenil, je ne i fui forz deus foiz». Ensint pallant ont tant alés qu'il
                    sont au devant la tor venus. Il truevent la porte overte, si entrerent dedenz et descendirent
                    e&lt;n&gt;mi la cort. La paroule fu contés au sire a la tor comant laienz estoient
                    venus chevalier herrant. Il est joians et liez, si lour vient a l'encontre, et lor
                    dist: «Seingnor chevalier, voz soiez li tres bien venus, que je me teingne a bieneurés
                    quant je ai e&lt;n&gt; mon ostel chevalier herrant». Li deus conpangnons le mercient
                    assés.</p>
                    <lb/>
                </div2>
                <div2 xml:id="d001c114" n="114">
                    <head>&lt;114&gt;</head>
                    <p xml:id="d001l368" n="1" rend="unnumbered">Atant li moine le sire eu paleis, et li fist desarmer a grant onor, et lour fait afibler
                    deus porpraus. Et la ou il s'estoient asiz, li sire de laienz, qui vait regardant
                    sez hostes, connuit tot maintenant li Chevalier a l'Escus Vermoill, si en fu joiant
                    duremant. «Haÿ, sire», fait il, «vos soiés li tres bien venus, et ensi voiremant m'aït
                    Dex con il ne a orendroit home au monde de cui venue je ne fusse tant joiant con je
                    sui horendroit de la vostre. Et beneoit soit Dex que ceste part vos a moiné, que je
                    me teingne a bien heurés de ce que voz est e&lt;n&gt; mon ostiaus». Li Chevalier a
                    l'Escus Vermoill le mercie en soriant et li dit: «Sire, ne feites mie festes de moi,
                    mais de cestui. Car je voz di voiremant qu'il est un des buen chevalier dou monde,
                    ne que je veïsse a pieces mais». «Sire», fet li vauvassor, «et a voz et a llui la
                    Deu merci firai je henor, et a cel chevalier farai je ce que vos comanderés». Lors
                    se drece a m. Tristan et li dit: «Sire, ne le tenés mie a desdoingne se je ne vos
                    fis tant d'envoiesure con je fis a votre conpains, car piece est que je l'acontai,
                    et sai auquant qu'il est. Et par le valor que je sai en lui, et pour l'aute chevalerie
                    qu'il est gharnis, me travaill je voluntiers de lui henorer, et vos, cui je ne connoisoie
                    mie. Ne m'en travailloie je si duremant, mais puis qu'il le mes ha comandés, vos offre
                    je primier moi, et puis quanque je pooie fere a henor de vos». «Sire», fet m. Tristan,
                    «je voz en merci a mon pooir». La feste et la joie comance par laienz grant a mervoilles,
                    car le sire de laienz le comande por le amor dou Chevalier a l'Escu Vermoill.</p>
                    <lb/>
                    <p xml:id="d001l369" n="2" rend="unnumbered">Que voz en diroie? Tuit se penoient de lui henorer et joïr. Il s'asient e&lt;n&gt;mi
                    le paleis sour une coucie de samit, et comencent a paller et a seulacier de paroules.
                    «Hostes», fet li Chevalier a l'Escus Vermoill, «ou est la damoiselle de chaiens? Se
                    Dex mes dont bone aventures, je la veroie voluntiers. Car certes, sauve le onor de
                    la dame, je ne en vi onques nulle si plaisant, ne tant cortois». «Sire», fet le sire,
                    «ma fille est laienz, et vendra maintenant, car je ai mandés a li».</p>
                    <lb/>
                </div2>
                <div2 xml:id="d001c115" n="115">
                    <head>&lt;115&gt;</head>
                    <p xml:id="d001l370" n="1" rend="unnumbered">Et atant es voz entr'aux venir la damoiselle. Et l'en li aportoit luminaire devant
                    por ce qu'elle fust miaus veüe, et estoit aparoilliés si richemant con s'elle fust
                    fille de rois. Et moine avech li quatre damoiselles que li fasoient toute fois conpaingnie.
                    Que vos en diroie? Tant estoit bielle et riche et co[in]te que ce estoit mervoille
                    de li veoir. Elle ne semble pas dame mortiaus, mais chouses espiritiaus. Tot ce que
                    li chevalier n'avoit contés, estoit noiant a ce q'elle semble.</p>
                    <lb/>
                    <p xml:id="d001l371" n="2" rend="unnumbered">Et quant li chevaliers la virent entr'aus paroir, il se drecent contre li, et chascuns
                    li dit qu'elle soit la bienvenue. Et elle lour rendi debonairement lour salus. «Fille»,
                    fait li vauvassor, «veés ici li chevalier que ja me delivré de mort, la soe merci.
                    Et la vie, [et] quanque je ai, teing je devant de Damedeu et aprés de lui». «Sire»,
                    fet la dame, «a sa bonté et a sa cortoisie nos mostre il bien sa jentilisse et sa
                    francise et sa haute proesse, et je pri notre Sire Damedeu que li doint joie et henor»,
                    lors s'asiet devant eaus. Et quant il se sunt asiz, li Chevalier a l'Escus Vermoill
                    li dist: «Dame, or vos faites aporter votre harpe, et puis nos mostrés de votre chanter.
                    Et sachiés que je vos en [p. 263] savrai buen gré, et cestui chevalier que ci est,
                    est mout desirant de l'oïr». «Sire», ce dit la dame, «a votre comandemant!». Et maintenant
                    se fist aporter ses harpes, que richemant est ovrés; la dame la prent, et quant elle
                    l'ot en sa main, m. Tristan la regarde, que a mervoille li plaçoit l'arpe. La dame,
                    que ce voit, s'en prent garde, si dit a soi meïsmes: «Cestui chevalier regarde si
                    l'arpe qu'il ne puet estre qu'il ne en saiche!». Et por ce li dit elle: «Sire, se
                    voz de l'arpe savés, je voz voudroie prier que voz harpissiés avant, et je vos mosterai
                    aprés ce que je en sai». «Dame», fait m. Tristan, «or comenciés, et quant voz avrés
                    harpés un lay ou plus, c'il vos plaiera, je vos mosterai aprés ce que je en sai».
                    Lors prent la dame le pretiron, qui estoit d'or, et comance a &lt;a&gt;corder sa arpe.
                    Et quant elle ot ce fait, elle comance adonc a harper si mervillieusemant, et chantoit
                    si doucemant, qu'elle senbloit un angle. Et quant elle ot son lay finee, li Chevalier
                    a l'Escus Vermoill dist a m. Tristan: «Sire, que vos semble de ceste dame?». «Sire»,
                    fait m. Tristan, «voz la me loïstes assés avant que je la veïsse, mes orendroit di
                    je bien que l'en la poroit bien loer de toutes bontés devant toutes les jentilz dames
                    dou seicle». «Sire», fet li chevalier, «vos semble elle de savoir bien le lay que
                    fist ja le plus cracieus &lt;chevalier&gt; dou monde de toutes bontés? Ce fu m. Tristan
                    de Leonois, qui passe tuit li chevalier dou seicle, beneoit soit Dex et Amor que fait
                    tiel don!». «Ce m'aït Dex», fait m. Tristan, «con elle ne set mie moin celui lay que
                    celui que li fist, si con je croi». Ceaus de laienz, que a mervoille regardoient m.
                    Tristan, car san faille m. Tristan estoit un des plus biaus chevalier dou monde, por
                    ce regardoient il mervillieusemant m. Tristan. Le Chevalier a l'Escus Vermoill le
                    regarde volontierz, con celui que ne avoit jamés veü un si biaux chevalier con il
                    estoit m. Tristan. Le sire de laienz se trait pres dou Chevalier a l'Escus Vermoill,
                    et li dit: «Sire, je voz pri que voz me diés qui est li chevalier que vint chaienz
                    avech voz».</p>
                    <lb/>
                </div2>
                <div2 xml:id="d001c116" n="116">
                    <head>&lt;116&gt;</head>
                    <p xml:id="d001l372" n="1" rend="unnumbered">«Sire», ce respont li chevalier, «se Dex mes doint joie, je l'ai assez demandés, mais
                    noiant en puis enprendre de Son estre». «Or voi je mervoille», fait li hostes, «que
                    voz alés avech celui que vos ne connoissiés de noiant». «Ensint est», fait li Chevalier
                    a l'Escus Vermoill,«je ne sai son estre, ne il ne set le moi». «Certes», fet li hostes,
                    «quel qu'il soit, il semble preudomes a mervoille, et c'il ne fust buen chevalier,
                    ce seroit domajes grant!». «Se m'aït Dex!» fait li Chevalier a l'Escu Vermoill, «de
                    tant con je n'ai veü, di je bien qu'il est li plus poisant chevalier et li plus hardis
                    que je veïsse onques mais, et se il fust acontés en la maisonz li roi Artus, je croi
                    que tot li monde lo leoroit a tresmervillieus chevalier». Et lorz li comance a conter
                    a mot a mot tot ce qu'il n'avoit le jor veü. Li hoste se seingne de la mervoille qu'il
                    n'a. Et lorz s'en vient droit a m. Tristan, et li dit: «Sire chevalier, je voz prisoie
                    avant que preudomez senblés, mes or voz prix je assez plus, car auques hai hoï de
                    votre bontés. Et por ce voudroie je savoir votre nom, c'il voz plest». «Sire», fait
                    m. Tristan, «je sui un chevalier herrant; plus ne poés aprendre de mon estre, et je
                    voz pri que ne voz en poist». Li hoste s'en remaint atant, quant il voit la voluntés
                    de son oste qu'il ne est sa voluntés.</p>
                    <lb/>
                    <p xml:id="d001l373" n="2" rend="unnumbered">Quant la dame ot son lay finee, elle dist a m. Tristan: «Sire, ai je fait chouse que
                    vos soit plaçir?». «Certes dame», fet il, «je di bien que vos dovés avoir le onor
                    de toutes pucelles que je hoïsse harper». «Or voz pri», fet la dame, «que voz noz
                    mostrés de vostre bontés et de votre lay, c'il vos plest». «A votre comandemant»,
                    fait m. Tristan. Lorz prent l'arpe, et l'adrece a sa matire, et puis comance a soner
                    et a chanter ensi con il estoit acostumés. La dame, et tuit ceaus qui i estoient,
                    s'en mervillent.</p>
                    <lb/>
                    <p xml:id="d001l374" n="3" rend="unnumbered">Et en ce que m. Tristan harpoit si bien, et chantoit si mervillieusemant, atant es
                    voz venir un chevalier armez. Et se aucun me demandoit qui li chevalier estoit, je
                    diroie que ce estoit Dinas, li seneschalc li roi March, qui s'estoit partis de Cornoaille
                    por quere monseingneur Tristan. Et quant il voit m. Tristan, il ne fait autre deleance,
                    ainz se hoste son ieume, et s'en vait droit a lui et s'ajenoille et li dist: «Sire,
                    bone aventure voz doint Dex». M. Tristan, quant il voit Dinas, il laisse l'arpe et
                    cort a lui, et l'adrece: «Amis», fait il, «bien soiés voz venus!». Et puis le tret
                    a une part, et le prie qu'il ne die son nom pour aventure qui soit». «Sire», fait
                    il, «a votre plaçir». Puis se fist Dinas desarmer, et puis li hoste le fist asire
                    a les tables, et menuient henorablemant, et puis se lievent. Mes la dame ne pooit
                    mie oblier de regarder m. Tristan, car a l'arper q'elle ha hoï li est avix que ce
                    soit m. Tristan san faille; elle l'a miaux conneüs a l'arper que cil de laienz ne
                    quidassent mie. Li autre ne i mistrent mie lor pensee, ne ne s'en prenoient garde
                    que ce fust m. Tristan. Nepourquant il disoient bien qu'il ne pooit estre for de grant
                    affere. A grant joie et a grant [p. 264] feste demorent celui soir. Et atant se traist
                    la dame a repoust de son pere, et li dist: «Biaux pere, et savés voz qui est cestui
                    chevalier que chaienz harpe hore&lt;n&gt;droit?». «Nenil», fet il, «for que un chevalier
                    herrant est, et li chevalier meïsmes qui chevauche avech lui ne en set plus avant
                    de moi». «Pere», fait la dame, «or sachiés de voir que ce est m. Tristan de Leonois,
                    dont tot li monde en parole de sa mervillieuse chevalerie!». «Haï, fille, ne dites,
                    que ce ne est il mie! Mauvaisemant l'avés reconneüs, car c'il fust m. Tristan il ne
                    s'alastes mie tant celant». «Pere», fait la dame, «or sachiez que ce est il de voir;
                    je l'ai miaus conneü a l'arper que nul autre de voz ne peüst faire, a ce que je n'ai
                    veü devant voz».</p>
                    <lb/>
                </div2>
                <div2 xml:id="d001c117" n="117">
                    <head>&lt;117&gt;</head>
                    <p xml:id="d001l375" n="1" rend="unnumbered">Lors se trait li hostes pres dou Chevalier a l'Escu Vermoill, et li dit: «Sire, savés
                    voz que ma fille m'a contés? Que cestui chevalier que vint chaienz avech voz si est
                    m. Tristan de Leonois, li tres buen chevalier!». «Biaux hostes», fet li chevalier,
                    «ne le quidés, que ce ne est il mie. Car m. Tristan ne se celeroit ensi con cestui
                    fait, nepourquant il est buen chevalier mervillieusemant». Ensint parlent entr'aus
                    de maintes chouses, et Dinas avech eaus. Et atant li hoste li fist coucier assez henorablemant,
                    et il se dormirent tant qu'il fu ajornés. Et il se lievent, et pristrent conjé au
                    vauvassor, et se mistrent en lour chemin entre m. Tristan et le Chevalier a l'Escu
                    Vermoill et Dynas.</p>
                    <lb/>
                    <p xml:id="d001l376" n="2" rend="unnumbered">Adonc paroule Dynas a m. Tristan et li dit: «Savés voz comant ha nom cestui chevalier
                    que chevauce avech vos?». «Nenil», fait m. Tristan, «et assez m'en sui travailliés
                    de savoir son estre, mez encore ne en puis savoir noiant, for que a mervoille est
                    preudomes et gharnis de haute chevalerie. Et pour la grant proesse que je ai veü en
                    lui, me travaill je assez de lui connoistre, car a mervoille en sui desirant; et por
                    ce me mis je en sa conpangnie». «Sire», fait Dynas, «et set il qui voz est?». «Nenil»,
                    fait m. Tristan, «et voz, Dynas, savés qu'il est, que ensi m'en alés demandant?».
                    «Sire nenil, for tant seulemant que je sai de voir qu'il est preudomes d'armes a mervoilles,
                    a ce que je ai ja veü de lui, car je le vi en grant prove de chevalerie, ne a encore
                    grament de tenz, car je le vi en Cornoaille, et se conbati un jor en la maisonz li
                    roi Marz encontre trois chevaliers, que un autre chevalier avoient apellés de traïsonz,
                    et cist se conbati a trois chevalier, et li moine jusque a outrance. Et puis si l'agaiterent
                    un jorz .§{xx}. chevaliers de la maison li roi March, et voiant tuit li baron de Cornoaille.
                    Et estoit celui agait par lui ocire en une grant forestes. Et por la foy que je voz
                    doi, il n'ocist li doçe, et s'en delivre en tel mainieres qu'il s'en parti quitemant
                    et a grant henor. Mez il fu enavrés, si s'en ala sojorner a un hermitajes qui estoit
                    en la foreste. Si ne i fu pas demorés plus de doçe jorz que li rois March, qe grant
                    mal li voloit par le domajez qu'il avoit fait de sez homes, et por ce qu'il ne voloit
                    mie qu'il s'alast gabbant des chevaliers de Cornoaille parmi le monde, il le fist
                    prendre dedenz l'abaïe ou il giçoit, et le fist mettre en prisonz, dont il ne fust
                    jamais issus, se ne fust ce que je n'oi pitié por la haute chevalerie de lui. Car
                    il m'estoit bien avix qu'il seroit domajez a tot li monde se il moroit, si preudon
                    con il estoit, et por ce le delivrai je de prisonz, que li roi March meïsmes ne le
                    set mie, ne ceaus que le gardoient. Je le fis puis conduire jusqe a la mer, et eu
                    roiames de Logres; ensi le delivrai je de mort». «Et donc, puis que voz ceste bontés
                    li feïstes», fait m. Tristan, «comant fu ce qu'il ne voz connuit harsoir?». «Sire»,
                    fet Dynas, «il ne me vit onques en Cornoaille, ne n'autre leu, for que une seule fois,
                    si con je croi. Et quant je le delivrai, ne me vi il mie, ne ne set qui le delivré
                    devant qu'il fu eu roiames de Logres, mes lors li distrent li mariner comant je l'avoie
                    delivrés. Et sachiez que tout ensint con il vait or celant son nom a voz, le cela
                    il toz jorz en Cornoaille en tel mainieres que onqes ne puet son nom enprendre». «Certez»,
                    fait m. Tristan, «ce est grant mervoille, mais puis que je me sui mis en sa conpangnie,
                    je ne m'en parlerai devant que je le savrai; mez je en deveingn de jor en jor plus
                    desirant de lui connoistre».</p>
                    <lb/>
                </div2>
                <div2 xml:id="d001c118" n="118">
                    <head>&lt;118&gt;</head>
                    <p xml:id="d001l377" n="1" rend="unnumbered">Coment m. Lancelot se conbati au Chevalier a l'Escu Vermoill devant le duc de Audeburc.</p>
                    <lb/>
                    <p xml:id="d001l378" n="2" rend="unnumbered"></p>
                    <lb/>
                    <p xml:id="d001l379" n="3" rend="unnumbered">Ensint vont celle maitinee parlant dou Chevalier a l'Escu Vermoil plus que d'autre
                    choçe. Dynas li done grant lox, et m. Tristan ausint. Si ne entent rien li chevalier,
                    car il chevauchoit tot adés la teste encliné ver terre, car il pensoit bien que ce
                    n'estoit mie geu d'enfant de conbatre soi encontre m. Lancelot dou Lac. Neporquant
                    il soit de voir qu'il est la droiture dever lui, si li rent si grant seürté qu'il
                    pense que se m. Lancelot fust encore meillor chevalier qu'il n'estoit, si le mettroit
                    il a mort ou a outrance. Ensint parlant et pensant chevaucent tant qu'il fu la vespree,
                    et tant qu'il vindrent au chastel la ou la battaille [p. 264] dovoit estre, auques
                    tart, por ce que l'endemain estoit le jor només de la battaille, et hi estoient asemblés
                    eu chastel tuit li chevalier dou païs por la battaille veoir. Et li dux de Audeburz,
                    le sire dou chastel et de la contree la ou la battaille dovoit estre, estoit ja venus
                    eu chastel, et avoit amenés avech lui grant plantee des chevaliers.</p>
                    <lb/>
                    <p xml:id="d001l380" n="4" rend="unnumbered">Li Chevalier a l'Escus Vermoill, que autre fois avoit repairiés eu chastel, ala osteller
                    o t[u]it sez conpainz avech un vauvassor que grant [bien] li voloit. Et cil li fist
                    desarmer, et quant il li a reconneü, il lor fist si grant joie que ce fu une mervoille
                    a veoir. «Haÿ, sire», fait li vauvassor, «voz soiez li tres bien venus, et votre conpainz
                    ausint! Et quant je voz voi bien haitié, je m'en teingne a bien paiés. Et sachiez,
                    sire, que dou corrus de votre frere et de sa prisonz, sui je corruciés assez pour
                    le amor de vos. Mais puis que Dex voz a et amenés, je sui aseür qu'il sera delivrés
                    par votre proesse, se Dex plest. Et quant cil de cestui païs le pristrent, se il l'aüssent
                    conneüs, il l'aüssent delivrés por le amor de vos. Mes quant il l'orent enprisonés,
                    il ne ont puis pooir de lui gharentir pour doutte de monseingnor le duc». «Or me contés»,
                    fait li Chevalier a l'Escus Vermoill, «est mon freres sain?». «Sire hoïl, la Deu merci,
                    et se voz ne fuissiés venus a cestui point, le duc le voloit conjugier a mort». «Or
                    me ditez», fait li chevalier, «cil que se doit demain conbattre a moi, est il encore
                    venus?». «Sire oïl, de voir le sachiez; il vint a hore de none, et moine en sa conpangnie
                    deus chevaliers et deus escuierz». «Et savez q'il est?». «Sire nenil, et si fui je
                    e&lt;n&gt; son ostels par lui veoir, car maintenant qu'il fu venus entra en une chanbre
                    et se fist desarmer, et ne souffri mie que l'en l'alast veoir. Mes je quit que ore&lt;n&gt;droit
                    le poroit l'en veoir apertement». «Haÿ, sire», fait li chevalier, «pour Damedeu! Alés
                    veoir ou il est, et comant il a nom!».</p>
                    <lb/>
                    <p xml:id="d001l381" n="5" rend="unnumbered">Li chevalier ne atent plus, ainz s'en ala maintenant a l'ostel ou li chevalier estoit
                    herbergiez, celui que la battaille dovoit contre lui aprendre. Li chevalier avoit
                    amenés en sa conpangnie deus chevalier pour la battaille regarder. Et le dux de Audeburc,
                    que avech li chevalier estoit, avoit ja apris que li buen chevalier que dovoit l'appel
                    defendre estoit ja venus. Si le conte as trois chevalier, car il voloit lour grant
                    bien, car il connuit que li un estoit m. Lancelot dou Lac, li autre m. Blioberis de
                    Gaunes, li tierz m. Hestor de Marés. Il lour fist si grant joie que ce est mervoille.
                    Il li enore de quanqu'il puet, et lour dit qu'il offre dou tot soi et tot son pooir,
                    et dit que mout li greve de ce que li chevalier de lour lingnajes fu ocis en sa terre.
                    «Sire duc», fait m. Lancelot, «leissiés ester celle mort, car elle sera prochainemant
                    vengiés, se Dex plest». Grant joie fasoient entr'aus.</p>
                    <lb/>
                </div2>
                <div2 xml:id="d001c119" n="119">
                    <head>&lt;119&gt;</head>
                    <p xml:id="d001l382" n="1" rend="unnumbered">Quant li hostes qui hi estoit venus entent et soit que ce estoit monseingnor Lancelot
                    dou Lac a cui son ami se doit conbattre, il en devient tout esbaïs, il n'a grant desconfort.
                    Nepourquant il se reconforte, car il dit a soi meïsmes qu'il a ja veü si grant mervoille
                    en son oste qu'il ne doutte pas par le cors d'un seul chevalier. Il se torne maintenant
                    a son ostel.</p>
                    <lb/>
                    <p xml:id="d001l383" n="2" rend="unnumbered">Et quant li Chevalier a l'Escus Vermoill le voit venir, il li dit: «Sire, quel novelles?».
                    «Certes», fait li hostes, «non tel con je voussise: sachiés que demain voz estuet
                    conbattre encontre m. Lancelot dou Lac! Il est venus par ceste battaille desrainier
                    contre voz!». Li Chevalier a l'Escus Vermoill respont et dit: «Biaux ostes, et ne
                    voz semblent ceste bone novelles? Certes si sunt, car je puis bien dir qu'il m'est
                    avenus le greingnor henor que m'avenist a jor de ma vie, car demain me convient conbattre
                    encontre un des meillor chevalier dou monde. Cestui ne tient l'en pas a garsonz, ainz
                    est priçés d'armes plus que li buenz. Et tout soit il mo&lt;n&gt; nemis mortiaus,
                    si di je bien que tot li monde le redoutte». Atant se torne a m. Tristan, et li dit:
                    «Sire, avés hoï ces novelles, car ce est m. Lancelot dou Lac contre cui je me doi
                    demain conbattre, et bien le me diestes voz ja que ce seroit il. Mez or me puis je
                    bien avanter qe contre un des meillor chevalier dou monde me doi demain conbattre;
                    grant henor mes a Deu donés, se je m'en acuit henorablemant». «Sire», fait m. Tristan,
                    «que voz en diroie? De ce poise moi, se Dex me saut, duremant, que a l'esprove de
                    lui vos estuet conbattre, car je ai grant doutte de voz, por ce qu'il est si poissant
                    d'armes con voz savés». «Sire», fet li chevalier, «ne aiés doutte de moi, que, por
                    la foy que je doi a la rien que je plus aime, puis que noz seronz miz eu chanp, je
                    li quit doner tant a fere que ce aventures ne me velt estre trop contraire, qu'il
                    avra ausi grant voluntés de repos con je ou plus, a ce que je soi qu'il est moi le
                    droit».</p>
                    <lb/>
                    <p xml:id="d001l384" n="3" rend="unnumbered">«Or m'asennés», fait m. Tristan, «estes voz bien afermés de votre plaiez?». «Je ne
                    sui mie si bien garis», fait li chevalier, «con je voudroie, et neporquant je me sent
                    si bien de moi». «Ce me plest», fait [p. 265] m. Tristan, «mais c'il avenist pour
                    achaionz qui soit ou pour travaill, que votre plaie voz escrevassent, ensi con il
                    est avenus a maint chevalier que ferés voz?». «Certes», fait li chevalier, «ici ne
                    savroie je conseill mettre, for tel con Deu plaiera, et puis que nos seromes ensenble
                    a la beiçonge, aille comant aventura voudra». Ensint se confortoit li chevalier.</p>
                    <lb/>
                </div2>
                <div2 xml:id="d001c120" n="120">
                    <head>&lt;120&gt;</head>
                    <p xml:id="d001l385" n="1" rend="unnumbered">Monseingneur Lancelot, que avec li duc estoit doulenz de ce qe li chevalier de son
                    lingnajes avoit estés ocis, quant il ot entandus que li chevalier que a lui se dovoit
                    conbattre estoit venus, il ne atent plus, ainz prent un son vallet, et li dit: «Vaiz
                    tost la ou li chevalier est erbergiez que conbattre se doit contre moi, et espies
                    son nom!». Et cil se part maintenant, et fait tant qu'il est venus a l'ostelz la ou
                    monseingnor Tristan et li chevalier herbergierent. Il estoient ja asiz a le tables,
                    et li vallet vient devant eaus, et demande a un de ceaus de laiens et dit: «Sire,
                    li quelz est celui que doit demain fornir la battaille?». Et cil respondi que quidoit
                    voirement que m. Tristan fust cil, si li mostre m. Tristan. Si le connuit maintenant,
                    car autrefois l'avoit il ja veü. Si torne maintenant a monseingnor Lancelot dolenz
                    et courruciés de ceste aventures, car duremant li poise que son sire se doit conbattre
                    encontre monseingnor Tristan, que l'en tient au meillor chevalier dou monde. Et aucune
                    fois l'avoit oï dire a m. Lancelot qu'il ne douttoit le corz de nul chevalier dou
                    monde, for seulement m. Tristan de Leonois.</p>
                    <lb/>
                    <p xml:id="d001l386" n="2" rend="unnumbered">«Sire», fet li vallet a monsengneur Lancelot, «novelles vos aport non mie tel con
                    je voussise, mais mauvaise duremant, car demain vos estuet conbatre encontre m. Tristan
                    de Leonois. Vos le tenés a vottre amis, mes a cestui point poés voz connoistre qu'il
                    est votre enemis mortiaus!». Et quant monseingnor Lancelot entent ceste novelles,
                    il en devient tot esbaïs, et dit au vallet: «Et set m. Tristan que je doie conbattre
                    contre lui por la mort mon cousin desrainier?». «Sire hoïl», fait li vallet, «car
                    il ne parloient par laienz for que de vos». M. Lancelot [en devient] si esbaïs qu'il
                    ne set qu'en doie faire. Il pense bien que aucun haie mis aïne entre m. Tristan et
                    lui, et ce est une choçe dont il ne est mie joiant, car, a ce qu'il a autre fois esprovés
                    [a] m. Tristan par maintes fois en tornoiemant et n'autre leu, il n'a grant doutte
                    et grant peor que la honte, ne le peior, ne tornast sour lui. De nul autre chevalier
                    qu'il saüst ne prez ne loingne ne aüst il doutte, puis qu'il venist cors a cors, se
                    ce ne fust m. Tristan. Et si n'a mout bone raisons, que auques connoisoit li suen
                    fait.</p>
                    <lb/>
                    <p xml:id="d001l387" n="3" rend="unnumbered">Et quant il a une pieces pensés a ceste choçe, il prent m. Blioberis et m. Hestor
                    de Marés, et li mo&lt;i&gt;ne en une chanbre de laienz. Et quant il sunt tuit et troiz
                    asiz desus un lit, m. Lancelot paroule, et lour dit: «Freres», fet il, «en cestui
                    jor ai apris novelles que ne sunt mie plaisant, ne a moi ne a vos, si con je croi;
                    savés vos encontre cui je ai enpris ma battaille?». «Nenil», font il. «Or sachiez»,
                    fait il, «que se je vuoill mon &lt;on&gt;or sauver, il me convendra demain conbattre
                    encontre le meillor chevalier dou monde, et a cui je plus dot. Et se je le dot, ce
                    ne est mie mervoille, car esprovés l'ai par maintes fois». «Sire», font il, «dites
                    nos qui est celui» «Sire», fet il, «ce est m. Tristan de Leonois; vos savés bien quel
                    chevalier il est, car e&lt;n&gt; maint grant beiçonz l'avés ja veü».</p>
                    <lb/>
                </div2>
                <div2 xml:id="d001c121" n="121">
                    <head>&lt;121&gt;</head>
                    <p xml:id="d001l388" n="1" rend="unnumbered">Quant il entendent ceste novelles, il en sunt tuit esbaïs, si qu'il ne dient mot d'une
                    pieces. Et puis respont Hestor, et paroule avant, et dit: «Que est ce que vos dites?
                    Je sai qu'il ne est chevalier au monde que charnausment ne vos atensist que de greingnor
                    amor voz amast que fasoit m. Tristan. Or se velt a voz conbattre! Sire, comant poroit
                    estre? Il ne set donc que vos doiés ceste battaille faire?». «Sire», fait m. Blioberis,
                    «il le set bien, si con je croi. Or esgardés que noz firon; Dex, comant il a fait
                    grant mauvestié celui que entre vos et lui ha mis haïne!». «Seingnor», fait m. Lancelot,
                    «puis qu'il est ensint avenus qe conbatre me doi contre li, je me conbatterai encontre
                    ma voluntés, a ce que je seroie hautremant hunis. Et se je le dot, ce ne est pas mervoille,
                    car je le sai a dur et aspre et asajés en battaille plus que autre chevalier, et Dex
                    le set qu'il ne est chevalier au seicle de la cui chevalerie je aie peor for de celle
                    de m. Tristan. Car quant plus fiert, plus enforce, et au dereain de la battaille,
                    quant il devroit alaissir, et il enforce plus et plus! Mes or aille l'affer comant
                    il pora aler; quant conbattre me doi, je me conbatterai. Dex, et la droiture, en sera
                    de la moie part, et le droit que je ai dever moi me rent seürté que Dex m'en gardera
                    d'onte». Ensi tenoient lour pallemant li trois cousins, et grant mervoille s'en font
                    comant monseingnor Tristan, qui soloit passer toz lez autres de cortoisies, a enpris
                    battaille contr'aus.</p>
                    <lb/>
                    <p xml:id="d001l389" n="2" rend="unnumbered">Mout en sunt doulenz et corruciés, et grant doutte n'ont, mais m. [p. 265] Tristan
                    ne est mie moin corruciés della soe part, a ce qu'il amoit mout m. Lancelot de tres
                    grant amorz plus que nul autre chevalier. Et il savoit que li Chevalier a l'Escus
                    Vermoill estoit si tres buen chevalier, et fort et endurés d'armes, por qoi il ne
                    est mie tres bien aseür de m. Lancelot, ancois n'a grant doutte. Et d'autre part il
                    a doutte que m. Lancelot ne croie qu'il soit a conpainz dou chevalier a contraire
                    de lui, maiz toutes voies, puis qu'il est mis en sa conpangnie, &lt;il ne le laissera,
                    ains lui fera compaignie&gt; demain au chanp. Mes grant doutte a que m. Lancelot ne
                    li en port haïne. Et por ce dit il qu'il ne set qu'en doie fere: ou de l'aler a m.
                    Lancelot, con de fere conpangnie au Chevalier a l'Escus Vermoill. Mais au dereain
                    s'acorde il a ce qu'il fira ce que plus henor li sera, car il tendra conpangnie au
                    chevalier, car autremant le le poroit l'en torner a coardie et a villenie. Mais il
                    ira demain si coiemant et covertemant qu'il ne sera reconneüs ne da un ne da autres,
                    ne ne aidera a m. Lancelot ne au chevalier avech cu'il est, et a ce pense assez m.
                    Tristan. Et li Chevalier a l'Escu Vermoill, que le voit penser, li dit: «Sire, a quoi
                    pensés voz?». «Je ne pens» fait m. Tristan, «se a bien non». «Sire», fet li chevalier,
                    «je vos pri, come a mes conpains et a mon amis, que voz me prestissiés a ma battaille
                    votre hieume et votre escus et vottre espee, car elle me plest assés, car je i ai
                    bone esperance». M. Tristan li dit qu'il fira son plaiçir. Li chevalier le mercie
                    assez, et puis li dist: «Sire, se Dex mes dont joie, votre espee me semble si bone,
                    qu'elle me done quer qu'il ne m'en poroit venir se bien non et henor tant con je l'aüsse
                    e&lt;n&gt; ma main». Monseingneur Tristan baisse la teste, et ne dit mo[t], fors qu'il
                    pense qu'il est chevalier de grant valors.</p>
                    <lb/>
                </div2>
                <div2 xml:id="d001c122" n="122">
                    <head>&lt;122&gt;</head>
                    <p xml:id="d001l390" n="1" rend="unnumbered">Et quant il orent mengiés a lour plaiçir, li chevalier ala veillier a une ygliçe celle
                    nuit. M. Tristan ala avech lui, et Dynas ausint, et ne souffrent pas que avech eaus
                    alast for que lor escuiers. A l'endemain, quant il ajorna, il se tornerent a lour
                    ostiaus. Et se coucierent, et dormirent jusque a prime, et lors alerent hoïr la messe
                    dou saint Espirit. Et puis se font harmer, et sachiez que monseingnor Tristan fu armés
                    si deviseemant que nul ne le peüst connoistre, et por ce fasoit ce, qu'il ne voloit
                    pas que nul le conneüst, ne saüst qu'il fust venus en conpangnie dou Chevalier a l'Escu
                    Vermoill, qui dovoit conbattre encontre monseingneur Lancelot dou Lac.</p>
                    <lb/>
                    <p xml:id="d001l391" n="2" rend="unnumbered">Et atant hi vint un vallet, et dist eaus: «Huimés poés voz bien chevauchier, que monseingneur
                    Lancelot est eu chanp, et toutes les genz dou chastel i sunt ja asenblee, qui i sont
                    venus pour la battaille regarder; il i sunt plus de .§{ii.c}. chevaliers!». Et li
                    Chevalier a l'Escus Vermoill, quant il entent ce, il se seingne de la verais Crois
                    tot en plorant, et dit: «Ensi voiremant, con je entre en chanp par ceste battaille
                    desrainier, et ensi con la droiture en est de la moie partie, biaus Pere et Fiz et
                    saint Espirit, ensi veraiemant me soiés voz en ai en cestui jor d'ui!». Quant m. Tristan
                    entent ce, si li dit: «Sire, or soiés confortéz: puis que la droiture est de votre
                    partie, Dex vos en aidera». «Sire», fet il, «ausi veraiemant m'aït il con je n'ai
                    le droit con moi!». Atant se mistrent a la voie, et vont tant qu'il sont venus la
                    ou la battaille dovoit estre. Et sachiez qu'il i avoit tant de poples asemblés con
                    se li roi Artus i deüst tenoir cort.</p>
                    <lb/>
                </div2>
                <div2 xml:id="d001c123" n="123">
                    <head>&lt;123&gt;</head>
                    <p xml:id="d001l392" n="1" rend="unnumbered">Le dux de Audeburz, que seingnor de celui païs estoit, fist cloire d'une lices le
                    leu la ou la battaille dovoit estre, et de chief le licez fist tendre un pavilons,
                    la ou il seoit le dux et li plus haut homes dou païs por garder la battaille et pour
                    giujer la. Et m. Lancelot, qui estoit au chanp, dist devant tuit les haut barons dou
                    païs que li chevalier qui estoit enprisonés avoit ocis li chevalier dont il avoit
                    estés appellés, et qu'il le proveroit a celui qui par lui doit fere la battaille.
                    Et li duc li avoit fait tant de cortoisie qu'il ne l'avoit fait jurer.</p>
                    <lb/>
                    <p xml:id="d001l393" n="2" rend="unnumbered">Atant virent venir li trois chevaliers. Il dient entr'aus: «Veés venir li chevalier
                    que doit conbattre encontre m. Lancelot dou Lac. Certes grant follie li a ce fet faire,
                    car il ne li poroit venir se domajes non. Mais quant il se partira dou chanp, il ne
                    avra mie voluntés de fere autre fois tiel follie!». Li chevalier entent bien ce que
                    cil vont disant, qu'il tienent a grant follie ceste enprise qu'il ma&lt;n&gt;tenoit,
                    et bien veoit qu'il loent mout monseingnor Lancelot dou Lac. Et li chevalier ne dit
                    mot, ainz s'en vont tout droitemant as pavilonz, car il set bien que la est le duc
                    de Audeburs. Et quant il est as pavilons venus, il descendi, et le duc se drece contre
                    lui, et ausi font tuit les autres. Li Chevalier a l'Escus Vermoill paroule et dit:
                    «Sire, joie vos doint Dex». «Bone aventures aiés vos», fet le duc, «sire chevalier».
                    Et li Chevalier a l'Escus Vermoill li dist: «Sire, voz tenés en votre prisons un chevalier
                    qui est appellés de traïson, et l'i a mis l'en sus qu'il ocist un autre chevalier
                    qui estoit son conpangnons d'armes». «Sire», fet le duc, [p. 266] «l'en m'a fait entendant
                    qu'il fu pris par ceste achaions, et m. Lancelot dou Lac est venus a prover que li
                    chevalier enprisonés ocist son conpangnons en traïsons. Et se vos contre lui volés
                    defendre ce, si en feites a votre voluntés. Et se vos ne le volés defendre, il fi
                    giujés ensi con par traïsons. Or esgardés ce que vos en voudrés faire, que ce ne est
                    pas petite chouçe de conbatre soi encontre m. Lancelot». Et quant le duc a ensi pallés,
                    li chevalier respont hardiemant, et dit: «Sire, je connois bien que m. Lancelot est
                    jentilz homes et puissant a mervoilles, mez certes c'il fust eneore assés meillor,
                    si me conbatteroie je hardiemant contre lui par ceste querelle desrainnier dont il
                    appelle li chevalier enprisonés. Et si di je, voiant trestuit cist jentilz homes et
                    cist baronz, qu'il apelle fausemant et par mauveis conseill. Et c'il saüst la verités
                    de son appel ausi con je le sai, je le connois a si tres loiaux chevalier qu'il ne
                    se mettroit en ceste querelle pour gaaignier toute la terre dou roi Artus». «Sire
                    chevalier», dit le duc, «veés la m. Lancelot e&lt;n&gt;mi le chanp aparoilliés de
                    prover que li chevalier enprisonés ocist les autres en traïsons». «Et je sui aparoilllés
                    dou defendre!» fet li Chevalier a l'Escus Vermoill. «Or n'i a» fet le duc, «plus dou
                    demorer, for que de comencier la battaille». «Sire duc», fet li Chevalier a l'Escus
                    Vermoill, «c'il voz plaçoit, je voudroie que voz faichois venir avant li chevalier
                    enprisonés». «Sire chevalier», fait li duc, «il ne istra de prisonz devant qu'il sera
                    delivrés ou engonberés». «Soit a votre comandemant», fet li chevalier.</p>
                    <lb/>
                </div2>
                <div2 xml:id="d001c124" n="124">
                    <head>&lt;124&gt;</head>
                    <p xml:id="d001l394" n="1" rend="unnumbered">Atant monte li chevalier, et quant il est montés et il a pris son escus et son glaivies,
                    il &lt;dit&gt; a m. Tristan: «Sire, je vos comant a Deu». Et m. Tristan li met au
                    chanp tot en plorant con cil que pitié n'avoit, et voluntierz voudroit que pes fust
                    entr'aus deus, ensi que li un ne li autre ne n'aüsse honte.</p>
                    <lb/>
                    <p xml:id="d001l395" n="2" rend="unnumbered">Quant li chevalier fu eu chanp entrés, il se fist le seingn de la verais Crois e&lt;n&gt;mi
                    son vix, et s'acomande a nostre Seingnor Jesu Crist et a sa douce Mere la Virgen Pucelle
                    que li [doient estre en] aïde a sa droiture mostrer. Et monseingnor Lancelot estoit
                    ja montés, car il n'estoit mie aseür, car quant il regarde li chevalier, il li semble
                    bien au contenemant que ce soit m. Tristan, li tres buen chevalier. Or cuide il bien
                    de voir que ce soit m. Tristan, et ce est une chouçe que en grant doutte le met; a
                    jor de sa vie ne l'ot si grant. Et nepourquant, por ce qu'il voit que ci ne vaut rien
                    [peor], hurte il chevaus de sporons et se [met] tot primieremant, por ce qu'il fasoit
                    l'appel. Et li buen Chevalier a l'Escu Vermoill li vient les glaiviez baissiez ausi
                    fort con se la foudre le chachast. Andeus vienent hardiemant les uns encontre les
                    autres, et ce ne est pas geu de lour venir, car ce semble tenpestes. Que voz en diroie?
                    Garnis sunt richement andeus de grant force, et preus et hardis sunt fieremant. Il
                    ne se vont pas esparaingnant, ainz i mettent force encontre force. Et se trefierent
                    si roidemant que li escus ne li auberz ne lor vaillent qu'il ne se mettent as charz
                    nue le fer dou glaiviez auques en parfont. Et plus se fussent entrenavrés, mez lez
                    glaiviez bliçent andeus. Et aprés le bliçemant des glaiviez, por ce que chascu&lt;n&gt;s
                    voudroit abatre son nemis, se treürterent d'escus et de cors et de viçajez si duremant
                    ensemble qe grant mervoille est qu'il ne sunt mort andeus. Que vos en diroie? Il se
                    treürterent si durement qu'il se treporterent a la terre tiel atornés qu'il ne sevent
                    c'il estoit nuit ou jorz. Et quant li chevaus se virent delivrés de lour seingnor,
                    il se tornerent en fuie tot maintenant, mes si tost li pristrent ceaus que dehors
                    le lices estoient.</p>
                    <lb/>
                    <p xml:id="d001l396" n="3" rend="unnumbered">Et quant li dux et les autres baronz qui li regardent virent les dure jostez dez chevaliers,
                    et que ne fasoient senblant de lour relever, il en devienent tuit esbaïs, car doutte
                    ont qu'il ne soient mors andeus. Et monseingnor Tristan, que ce regardoit, est si
                    corruchiés estrangemant qu'il ne set que fere. Il paroule a Dynas tot en plorant:
                    «Dynas», fet il, «or poés veoir grant deulors et grant domajes, car je al grant doutte
                    qu'il ne soient andeus escrevellés, et il a grant tenz qe je ne vi une si aspre joste,
                    et bien hont mostrés lour tres grant force. «Sire», fet Dynas, «bien mostrent lour
                    chevalerie andeus, mais bien sachiez qu'il ne sont morz. Mes il se treürterent de
                    cors si aspremant qu'il en sunt andeus estornés». Ensi parole Dynas a m. Tristan par
                    conforter le, car bien veoit qu'il n'estoit a malaise.</p>
                    <lb/>
                    <p xml:id="d001l397" n="4" rend="unnumbered">Li chevaliers giçoient andeus a la terre; si durement sunt estordis et estornés qu'il
                    ne sevent c'il sunt vif ou morz. Chascuns gist la teste sour la terre, et ne avoient
                    pooir qu'il se relievent. Et quant il sunt en lour memoire, il drecent la teste andeus,
                    et vont entr'aux regardant or sa or la, ausi con c'il fussent forsenee. Il ne dient
                    ne ce ne quoi, car il ne poent. M. Lancelot le regardoit, avix li estoit que tote
                    la terre se frumast, ne ne s'amemoire de jostes ne dou chevalier a cu'il avoit jostés.
                    De l'autre chevalier estoit tot autretel: il n'estoit mie moin [p. 266] grevés que
                    monseingnor Lancelot estoit, il ne a menbre qui ne se doillent. Il ha grant doutte
                    qu'il ne soit enchantez, il dit bien a soi meïsmes que puis qu'il porté arme primierement,
                    ne fu si durement encontrés. Il se drecesent voluntierz, car ja aloit regardant les
                    uns les autres, mais il ne se puent drecier. Quant m. Lancelot fu bien revenus en
                    sa memoire, il dit contre son cuer que a jor de sa vie ne truevé nul chevalier que
                    si durement l'encontrast con cestui fist, et «voirement est cestui poissant chevalier,
                    et bien por voir est il Tristan de Leonoys!».</p>
                    <lb/>
                </div2>
                <div2 xml:id="d001c125" n="125">
                    <head>&lt;125&gt;</head>
                    <p xml:id="d001l398" n="1" rend="unnumbered">Et quant li chevalier furent geü ala terre si grant pieces que l'en poroit bien avoir
                    alés trois lieguez, si que ceaus que dehors li regardoient quident bien qu'il soient
                    si maaignez qu'il ne se peüssent  drecier, et quant il ont jeü si grant pieces, m.
                    Lancelot fu relevés, mes encore estoit si estornés que tot vait chancelant. Et quant
                    li autre chevalier le voit en estant, il dit a soi meïsmes car or poroit il trop demorer,
                    il se drece au plus vistemant qu'il puet, les uns ne puet pas escharnir lez autres.
                    M. Lancelot met main a l'espee, et li chevalier fist tot autretel. Il ne se vont pas
                    atardant, chascuns s'aparoille de lour feit. En tel mainieres comencent la mellee
                    entre li deus chevalier dure et aspre. Il ne se vont pas esparaingnant, por ce q'il
                    voient bien que l'affer d'eaus sera encore contés en la maison li roi Artus. Si se
                    vait chascuns esforcant endroit soi, car qui orendroit sera hunis ici, jamés ne avra
                    henor a jor de sa vie. Et por ce dit m. Lancelot que tot soit il ensi qu'il se conbat
                    encontre li meillor chevalier dou monde, si velt il avant morir qe m. Tristan se peüsse
                    gabber de lui, c'il onqes puet. Et li Chevalier a l'Escu Vermoill dit bien que jamés
                    ne velt plus vivre, se il ici ne mantient bien le onor de soi, et se il rafreine ici
                    la chevalerie de m. Lancelot que tot li monde le redoutte, il se terra a riche home
                    d'onor. Il ne qiert plus vivre aprés, car en greingnor onor ne poroit il morir. Et
                    por ce dit il a soi meïsmes que quant il a dever soi la droiture, qui est si poissant
                    choçes, il ne doit jamés voloir henor se il ne moine en le jor d'ui ceste battaille
                    a honor de soi, si que tot li monde le redoutera. En tel pensament, con je vos di,
                    comencent andeus la mellee. Li chevalier gette tot primieremant sour m. Lancelot,
                    concil que de grant cuer et de grant aspresse estoit, et chevalier que l'en ne peüst
                    pas espaonter de chouses que li avenist, done a m. Lancelot un si grant coux qu"il
                    li abat un grant chantiaus de son escus.</p>
                    <lb/>
                    <p xml:id="d001l399" n="2" rend="unnumbered">Mes que vos en diroie? Il rechoit tantost le guerardon, car m. Lancelot ne le respraingne
                    noiant. Ensi comencent andeus la mellee fort et aspre a mervoille, chascun s'esforce
                    outre pooir de mantenoir le onor de soi. Bien fiert m. Lancelot, et bien mostre sa
                    baute chevalerie ici, et li chevalier ne est pas enfant qui contre lui se conbat,
                    ainz est chevalier esprovés et gharnis de haute chevalerie, et set bien autretant
                    de celui mestiers et de tot les avantajes de la battaille come set m. Lancelot. Mes
                    avant que li primier asaut remansist, m. Tristan, que ce regardoit ententivemant,
                    dit bien a soi meïsmes que a mervoille est preudomes li chevalier: trop puet et trop
                    set de celui mestier. Il ne est pas jeu de sa proesse, et c'il en avant se puet mantenoir
                    si hautemant l'affer coment il fait ore&lt;n&gt;droit, jamais m. Lancelot ne avra
                    le onor de ceste battaille. Et autretel dient tuit ceaus que la battaille regardoient.</p>
                    <lb/>
                </div2>
                <div2 xml:id="d001c126" n="126">
                    <head>&lt;126&gt;</head>
                    <p xml:id="d001l400" n="1" rend="unnumbered">Ensint mantienent la mellee; de grant force et de grant ardoir sunt andeus li chevaliers.
                    Il ne se vont pas esparaingnant, ainz se tredonoient si grant coux la ou il se puent
                    ataindre, que a mervoille estoit qu'il ne se mettoient a la mort. Li chevalier que
                    de battaille savoit tant con je vos ai contés, et que de son cuer estoit si buen,
                    se mantenoit si aspremant que ce estoit mervoille a veoir. Et m. Lancelot, que tot
                    estoit esragiés d'ire et de maltalent, et toutes les fois qu'il vait regardant l'espee
                    que cil tient, et por ce dit il bien que ce est m. Tristan li buen chevalier qui contre
                    lui se conbat, et ceste espee connuit ausi bien con il fait le suen. Et ce est ce
                    que en grant doutte et grant peor le tient et met.</p>
                    <lb/>
                    <p xml:id="d001l401" n="2" rend="unnumbered">Dure et cruel est la battaille que li deuz chevalier mantenoient e&lt;n&gt;mi le chanp.
                    Il ne se vont esparaingnant, ainz se mostrent bien qu'il sont mortiel enemis. Et lour
                    espee tesmoingnent bien qu'il ne sont estés osieuse, car elle sont toute tinte de
                    lour sanc. L'escus sont tiel atornés et eschantellés et especiez qe a la terre en
                    gist grant partie, et petit vaudront desormais quant il se partiront d'eluech. Et
                    lez auberz, que assez estoient entierz quant il comencent la mellee, sont ore&lt;n&gt;droit
                    taliés, et despiecés sour le bras, et sour les espaules desmaillés, qu'il en gist
                    grant partie a la terre, et l'ieume sunt tiel atornés qu'il apert bien que bone sunt
                    l'espee, et qe grant coux hi est donés. Et quant les armez sunt si maumise con je
                    vos di, que quidiez vos des cors des chevalier? Quidés vos qu'il sunt sain? Non, sain
                    ne [puent estre, puis] que les [p. 267] armes sunt si maumise. Li chevalier se trefierent
                    menus et sovent jusque as charz nue, si qu'il en font le sanc saillir aprés li coux
                    de l'espee, dont l'en pooit veoir tot apertemant lour espee toute tinte et vermoille
                    de lour sanc.</p>
                    <lb/>
                </div2>
                <div2 xml:id="d001c127" n="127">
                    <head>&lt;127&gt;</head>
                    <p xml:id="d001l402" n="1" rend="unnumbered">Ensint se mantienent li chevalier en la praerie, et male merci a les uns de les autres.
                    Sovent et menus se tredonoient si grant coux que mervoille estoit comant il puent
                    tant souffrir. Et une choçe que a m. Lancelot greve plus a cestui point si est ce
                    qu'il entent adés que enver la fin de la battaille et ver la fin dou fait bien savoit
                    que m. Tristan avoit si grant aleine et tant souffroit estrangemant, que puis que
                    ce vient a utrer sez enemis et que l'en quidoit qu'il fust travailliés outre meçure,
                    adonc le veoit l'en prover si aspremant que tuit ceaus que le regardoient estoient
                    esbaïs estrangemant. M. Lancelot, que m. Tristan a ja veü e&lt;n&gt; maint grant beiçonz,
                    que a celui point que so&lt;n&gt; nemis comenchoit afebler, et il aloit recovrant
                    force si duremant con c'il fust au comencement de sa battaille. Et quant il li sovient
                    de ceste chouçe, il trenble tot de peor, et c'il avoit doutte, ce n'estoit pas mervoille,
                    car bien quidoit veraiemant que ce fust m. Tristan encontre cu'il se conbat! Et por
                    ce se vait il espraingnant et soufrant et endurant, adés que grant peor a qu'il ne
                    voie de cestui ce q'il a ja maintes fois de m. Tristan. Et la ou li chevalier se conbattoient
                    en la place, en tel guide con je vos conte, et en tel mainieres que li plus de ceaus
                    que la battaille regardoient disoient que m. Lancelot ne n'avoit mie le meillor, et
                    hooit dir de toutes parz que tuit disoient qu'il n'avoit le pis, et que li chevalier
                    que defendoit n'avoit le meillor jusque a hore, et encore n'avoit le plus biaux.</p>
                    <lb/>
                </div2>
                <div2 xml:id="d001c128" n="128">
                    <head>&lt;128&gt;</head>
                    <p xml:id="d001l403" n="1" rend="unnumbered">Et monseingnor Tristan, que voit le fait et hooit le paroules dez autres, en est tant
                    iriés pour m. Lancelot qu'il ne set qu'en doie dire, car il amoit m. [Lancelot] de
                    si tres grant amorz que se il le veïstes mettre au desout, il n'aüsse jamés joie.
                    «Dynas, biaux amis», fait m. Tristan, «que voz senble de ceste afere?». «Sire», se
                    respont Dynas, «por coi le demandés voz? Ausi bien le veés con je fais, et miaux le
                    savés jugier. Et se m. Lancelot ne la fait miaus a la fin de la battaille qu'il n'a
                    fait jusque ci, dir poés qu'il est unis. Et ce veés voz apertemant que cist chevalier
                    fiert plus aspremant et miaus se mantient endroit soi que ne fait m. Lancelot Et se
                    l'aventure de cest battaille ne se remue, mors &lt;est&gt; mesire Lancelot, et seüremant
                    le poés dir». «Dex!» fait monseingnor Tristan, «que dirai je? Se je voie ceste aventures
                    ensi con voz me dites, je sui mors».</p>
                    <lb/>
                    <p xml:id="d001l404" n="2" rend="unnumbered">Ensint se mantienent li deus chevaliers que la battaille font. Et tuit ceaus que la
                    battaille voient, et que en la place estoient, que assés amoient le lingnajes au roi
                    Band, en sont doulens et corruciés, car bien voient apertemant que m. Lancelot estoit
                    au desout de ceste battaille, et a ce se vont tuit acordant. Et ceaus meïsmes que
                    se conbattoient l'entendent bien. Li chevalier que se conbat, quant il entent ceste
                    novelles, il en vaut assez de miaus que devant. Horendroit a il plus de force et de
                    pooir qu'il ne avoit au comencemant, et son ardiment li estoit doblés, et ces novelles
                    lez ont amendés, et miaus le font orendroit valoir, et orendroit done greingnor coux
                    qu'il ne soloit doner. Et ce ne fais pas m. Lancelot: cil souffre et endure jusque
                    au dereain, et ce le vait auques desconfortant qu'il veoit que li chevalier estoit
                    amendés a mervoilles de force et de pooir. Or dit il a soi meïsmes que ce est li buen
                    Tristan.</p>
                    <lb/>
                </div2>
                <div2 xml:id="d001c129" n="129">
                    <head>&lt;129&gt;</head>
                    <p xml:id="d001l405" n="1" rend="unnumbered">A celui point que li chevaliers se conbattoient en tel mainieres, et qe tot li pople
                    disoient que m. Lancelot n'avoit le piz d'aisez, et que trop n'estoit au desout, atant
                    es voz venir un chevalier mout bien montés, tot desarmés for que de sez espee.</p>
                    <lb/>
                    <p xml:id="d001l406" n="2" rend="unnumbered">Et s'en vient, tot ensi montez con il estoit, jusque devant le duc de Audeburc, et
                    li dit: «Sire, je voz pri que vos faichois ceste battaille remanoir jusque atant que
                    je aie pallés a vos. Et je voz dirai orendroit tel paroules q'elle remandra, et par
                    raisonz». «Sire», fait le duc, «je voudroie avoir donés tot la meillor cités que je
                    aie, et je la peüsse fere remanoir par raison, car il sont preudomes duremant, car
                    ce seroit domajes trop grant se aucuns d'eaus moroit». «Dex!» fait li chevalier, «donc
                    li feites atant remanoir qu'il ne i ait plus coux donés devant que je aie pallez a
                    voz».</p>
                    <lb/>
                </div2>
                <div2 xml:id="d001c130" n="130">
                    <head>&lt;130&gt;</head>
                    <p xml:id="d001l407" n="1" rend="unnumbered">Lors s'en entre le duc eu chanp, et lour dit: «Seingneur chevaliers, [trai]és vos
                    arieres, et gardés que ne i ait plus coux donés devant que je le comant!». Et il s'arestrent
                    maintenant, et se trait les uns ensus de lez autres, car le comandement dou duc ne
                    oçent il trepasser. Atant se torne le duc ver li chevalier, et li dit: «Sire, que
                    volés [p. 267] vos dir?». «Certes» fet li chevalier, «je vos di que cist chevaliers
                    ne se doient mie conbattre, car il ne sevent mie la verités de cestui fait. Mais je
                    le sai bien, car je i fui tot pres la ou li chevalier fu ocis por qoi il se conbattoient.
                    Et por ce vuoill je ceste battaille, mais non pas que je me conbat a nul d'eaus, car
                    je ne me i doie conbattre, ainz me conbaterai a celui que li chevalier ocist devant
                    moi meïsmes».</p>
                    <lb/>
                    <p xml:id="d001l408" n="2" rend="unnumbered">Et quant le duc oï ceste novelles, il s'asient, et puis dist au chevalier: «Veïstes
                    voz ce que vos me dites?». «Hoïl voiremant le vi je ocire, ausi con veés hore moi».
                    «Et quant ocire le veïstes», fet le duc, «por qoi avés voz tant demorés que vos a
                    ma cort ne venistes et le m'aüssiés fait savoir?». «E&lt;n&gt; non Deu», fait li chevalier,
                    «ce vos dirai je bien, si m'osterai adonc de cestui blasmes. Verités fu que noz chevauchavamez
                    par cestui contré entre moi et un chevalier de cestui païs, tant que noz trovamez
                    la devant sout une fontaine deus chevalier que se dormoient. Et mon conpainz li regarde,
                    et ot reconneüs li un, et dit qu'il estoit so&lt;n&gt; nemis mortiaus, et qu'il ne
                    poroit jamés venir a si buen point par lui mettre a mort. Et il ne fist nul deleament,
                    ainz tout maintenant li done, d'un glaiviez qu'il tenoit, si grant coux parmi le corz
                    que cil morut maintenant, et en tel mainiere que son conpangnons, qui dejoste lui
                    estoit et dormoit, ne le senti ne pou ne grant. Mon conpains, quant il ot celui mis
                    a mort, il ne ala pas ver li chastiaus, ainz s'en vait hastivement verz la forestes.
                    Et quant je vi cestui fait, je fui tot esbaïs, et por ce que je avoie estés longuemant
                    sez conpainz d'armes, ne laissai je a celui point sa conpangnie, ainz m'en alai aprés
                    lui, tant que je l'atint. Et dit qu'il avoit fait la greingnor desloiautés et la greingnor
                    fellenie dou monde, et le blasmai mout duremant de ce qu'il avoit fait, et il ne me
                    respondi ne ce ne qoi. Que voz en diroie? Nos chevauchamez tant que noz fumes venus
                    a un son repaire, et enluech desmontamez, et noz feïmes desarmer. Et li chevalier,
                    qui ot peor que je ne descovrisse sa fellonie, me fist prendre et enprisoner, et me
                    dist que jamés ne istroie de celle prisonz a jor de ma vie. Or avint que une damoiselle
                    que me donoit mengier n'ot pitié, et me delivre, la soe merci. Et quant je fui delivrez,
                    je ne i demorai plus, ainz m'en sui venus ci tot droitemant. Et ce est l'achaionz
                    que je sui tant demorés que je ne sui venus a votre cort». «Et qui est celui traïtres?»
                    fait le duc. «Ce voz dirai je orendroit», fait li chevalier, «or sachiez», fet il,
                    «tot de voir qu'il est cestui!». Et li mostre un chevalier qui enluec estoit devant
                    le duc, et estoit ome de mout grant lingnee.</p>
                    <lb/>
                </div2>
                <div2 xml:id="d001c131" n="131">
                    <head>&lt;131&gt;</head>
                    <p xml:id="d001l409" n="1" rend="unnumbered">Et quant le duc entent ce, il en devient tot esbaïs, et le tient a grant mervoille,
                    et li dit: «Comant, sire, ne entendés voz ce que cestui voz met sus? Feïstes voz celle
                    grant fellenie que il dit?». Et quant li chevalier, que de ceste chouçe se sentoit
                    coupables, se voit de ce atint, li vient un si grant trenble con c'il eüst fievre.
                    Et ne puet respondre d'une grant pieces, si que li duc, et tuit ceaus que enluech
                    estoient, s'apercevent bien qu'il estoit coupablez.</p>
                    <lb/>
                    <p xml:id="d001l410" n="2" rend="unnumbered">Et a chief de piece respont au mielz qu'il puel, et dit: «Sire duc, sachiez de voir
                    que je ne l'ocis mie, ne ne sai qu'il se die, ainz en ment, ensi con perjure qu'il
                    est!». Atant se met avant l'autre chevalier, et dit: «Sire duc, sachiez de voir qu'il
                    ocist desloiaumant, ensi con je vos ai contés, et veés ci mon gajes qu'il ocist!»,
                    et tent son gajes au duc. Et quant li chevalier qui se sentoit coupables voit celui
                    que si hardiemant se profre de prover le, il li faut si li cors qu'il ne puet respondre
                    ne ce ne quoi, ainz tremble plus que devant. Et le duc li dit: «Haï, mauveis et fellun,
                    je voi aper[te]mant que tu es coupablez!». «Haÿ, merci, sire duc!» fait li chevalier,
                    «car se je l'ocis, je le dovoie bien fere, car il avoit ocis un mon freres charnelz!».
                    Quant le duc entent ce, il le fait tantost prendre, et dit qu'il en fira ce que sa
                    cort esgardera. Et atant s'en vait maintenant la ou li deus chevaliers se conbattoient,
                    et lour dit: «Seingnor chevaliers, votre battaille est finee, car sachiés de voir
                    que je ai trovés celui qui li chevalier ocist. Et li chevalier enprisonés n'estoit
                    coupables, ainz le lairai aler tot quitemant!». Quant li Chevalier a l'Escus Vermoill
                    entent que son freres est delivrés, il n'a grant joie dedenz son cors. Si dit: «Sire
                    duc, par votre paroules me faites voz entendant que li chevalier qui estoit enprisonés,
                    et qui estoit appellés de ceste traïsonz, est delivrés?». «Hoïl», fait le duc. «Donc
                    m'en puis je aler?» fait li chevalier. «Hoïl bien», fait le duc, «mes je vos pri par
                    amor et par francise que vos demorés avech moi en mon chastiaus une semaine, car je
                    voz voudroie servir et henorer ensi con l'en doit fere au meillor chevalier dou monde
                    qui voz est». «Sire duc», fet li chevalier, «sachiez de voir que je ne demorai avech
                    voz pour rien dou monde, car je ai tant aillors a ffere que je ne puis demorer». Quant
                    le duc voit qu'il ne vel remanoir, si li dit: «Sire, quant vos ne me volés fere bontés
                    de remanoir avech moi, or me faites tant de cortoisie que vos mez dites votre [p.
                    268] nom et votre estre». «Sire», fet li chevalier, «je voz pri pour amor que vos
                    voz souffrés a cestui point de savoir mon estre, car je voz di que je ne le dirai
                    ne a voz ne &lt;a&gt; autres a cestui point». Quant le duc entent et voit qu'il ne
                    puet enprendre l'estre ne le nom dou chevalier, il n'a grant ire, mais il ne puet
                    autre chouse.</p>
                    <lb/>
                    <p xml:id="d001l411" n="3" rend="unnumbered">Atant hi vint m. Tristan et Dynas, que veont que &lt;<emph style="font-style:italic">la
                    battaille est remese, et li amainent son cheval et lui distrent: «Montez, et nous
                    en alonz notre voie». Et le chevalier monte erramment. Et quant il est montez, Tristan
                    lui dist: «Sire, or atendons le chevalier emprisonné, et l'emmenons avecques nous».
                    «Sire», fet le chevalier, «nous ne l'atendrons mie, ains nous en yrons notre chemin».
                    «A volare volenté», fet Tristan. Atant se commandent a Dieu, et au departir dist le
                    chevalier: «Sire duc, je vous pri que vous diez au chevalier que je ay delivré que
                    s'il me veult trouver, que il viengne aprés moy a la Joyeuse Garde, car yllec l'attendray
                    je». Et le duc lui dist: «Ce lui diray je bien». Atant s'en partirent, et se mistrent
                    au chemin entre Tristan et le Chevalier a l'Escu Vermeil et Dynas.</emph></p>
                    <lb/>
                    <p xml:id="d001l412" n="4" rend="unnumbered"><emph style="font-style:italic">Et quant il furent a la fontaine qui pres d'ilec estoit,
                    il descendirent, pource que le Chevalier a l'Escu Vermeil y estoit moult navrez. Et
                    quant il furent descendus, Tristan demande au chevalier comment il se sentoit, et
                    il respondi: «Bien, la Deu merci, mes moult sui traveilliez plus que mestier ne me
                    fust», si deslaca son heaume por lui reposer. Et quant Tristan le voit, si le regarde
                    moult, pour ce qu'il lui veoit le sanc saillir par la bouche et par le nez. «Comment»
                    fet Tristan au chevalier, «vous est avenu de votre bataille? Car tous li peuples disoit
                    que vous aviez le meilleur de la bataille». «Sire», ce dist le Chevalier a l'Escu
                    Vermeil, «il ne sentoient mie les grans coups que Lancelot me donnoit souvente fois!
                    Et, si m'aït Diex, s'il fust a aler avant en la bataille, je estoie en doubte de recevoir
                    honte. Mes Diex et la droiture que je y avoie la fist si tost departir». Ainsi chevauchierent
                    tant par leurs journees que il furent venus a la Joieuse Garde, la ou il demourerent.
                    Mes de ce que il leur advint en celle voie ne feray ore mencion, pour ce que trop
                    seroit longue matiere, mes bien sachiez que Dynas fu avant a la Joieuse Garde bien
                    .§{xii}. jours avant, et dist a la roïne Yseult nouvelles de Tristan.</emph></p>
                    <lb/>
                    <p xml:id="d001l413" n="5" rend="unnumbered"><emph style="font-style:italic">Et quant Tristan et le Chevalier a l'Escu Vermeil
                    furent venus a la Joieuse Garde, il descendirent et sen alerent en la maistre sale,
                    et s'affublerent de riches pourpres. Et quant la royne voit son ami, elle lui fait
                    grant joye et grant feste, et au Chevalier a l'Escu Vermeil fet elle aussi grant joye,
                    pour ce que Tristan lui avoit commandé. Que vous diroie je? Il ne demoura pas .§{iiii}.
                    jours que Palamedés vint [et] Dynadam, qui estoit frere charnel au Chevalier a l'Escu
                    Vermeil. Car le Chevalier a l'Escu Vermeil estoit appellez Brunor le Noir, et cellui,
                    qui estoit appellez le Chevalier a la Cotte Mautailliee, estoit frere Dynadam meïsmes.
                    Moult fut grant la joye et la feste que li chevalier fesoient el moult demourerent
                    a grant joie et a grant deduit; il aloient tous jours en forest et en chace.</emph></p>
                    <lb/>
                    <p xml:id="d001l414" n="6" rend="unnumbered"><emph style="font-style:italic">Mes atant lesse ores li contes a parler de Tristan
                    ey du Chevalier a l'Escu Vermeil et de Palamedés et de toute leur compaignie, et retourne
                    a parler de Lancelot du Lac el de tous ses freres.</emph></p>
                    <lb/>
                </div2>
                <div2 xml:id="d001c132" n="131a">
                    <head>&lt;131a&gt;</head>
                    <p xml:id="d001l415" n="1" rend="unnumbered"><emph style="font-style:italic">Comment Lancelot demoura au chastel de Audebourc tant
                    que ses plaies qu'il avoit parmi son corps feüssent gueries et sanees.</emph></p>
                    <lb/>
                    <p xml:id="d001l416" n="2" rend="unnumbered"></p>
                    <lb/>
                    <p xml:id="d001l417" n="3" rend="unnumbered"><emph style="font-style:italic">Or dit li contes que quant Lancelot ot fait la grant
                    bataille a Audebourc contre le Chevalier a l'Escu Vermeil - c'estoit le Chevalier
                    a la Cotte Mautailliee -, que il creoit avoir a l'éncontre Tristan de Loonnois, il
                    avoil veü comment il s'en estoit partis, et comment il ne voult demourer avecques
                    le duc, ne ne li voult dire son nom ne son estre, ceste chose lui donna ferme creance
                    que ce ait esté Tristan. Monseignor Lancelot s'en tourne vers le chastel, et se fait
                    desarmer, et truevent qu'il est navrez moult durement, si lui laverent ses plaies
                    et banderent bien. Et le duc fist copper la teste au chevalier qui avoit occis le
                    chevalier en traïson.</emph></p>
                    <lb/>
                    <p xml:id="d001l418" n="4" rend="unnumbered"><emph style="font-style:italic">Et quant Lancelot fu bien gueris, il monterent sur
                    leurs chevaulx entre lui et ses compaignons, et commanderent le duc a Dieu, et se
                    mistrent au chemin. Et tant chevauchierent par leurs journees sans aventure trouver
                    qui a ramentovoir face en compte que il vindrent a Kamalot, la ou il trouverent le
                    roy Artus a grant compaignie de barons et de chevaliers qui leur firent grant joie
                    et grant feste. Et quant il orent sceü que entre Lancelot et monseignor Tristan avoit
                    eü si grant bataille a Audebourc, si en font tous la greigneur [merveille] du monde,
                    encore avoient il oy dire que Lancelot n'en avoit pas eü le meilleur de la bataille.
                    Et quant la royne Genievre ot sceü l'affaire, elle en ot dueil dessus tous les autres.
                    Pour ce se taist ores li contes a parler de madame la royne Genievre.</emph> [p. 268]</p>
                    <lb/>
                </div2>
                <div2 xml:id="d001c133" n="131b">
                    <head>&lt;131b&gt;</head>
                    <p xml:id="d001l419" n="1" rend="unnumbered"><emph style="font-style:italic">Comment Lancelot et ses freres s'a&lt;r&gt;merent
                    et alerent en la forest de la Joieuse Garde pour occirre Tristan.</emph></p>
                    <lb/>
                    <p xml:id="d001l420" n="2" rend="unnumbered"></p>
                    <lb/>
                    <p xml:id="d001l421" n="3" rend="unnumbered"><emph style="font-style:italic">En ceste partie dist li contes que quant madame la
                    royne Genievre ot sceü comment entre Tristan et Lancelot avoit eü si grant bataille
                    a Audebourc, et comment Lancelot eü ot la pieur partie, elle en ot si grant dueil
                    que a bien pou que elle n'en mourut. Elle ne puet plus reposer, ains mande Lancelot
                    qu'il aille parler a lui. Et quant le varlet qui la royne ot enchargié la besoigne
                    et dist a Lancelot qu'il alast parler a la royne, il n'y fait autre delaiement, ains
                    prent Blioberis, et s'en vont a la chambre a la royne, et la saluent moult humblement.
                    Et la royne leur rent leur salut bien et courtoisement, et les fet seoir sus une couche
                    devant lui. Et puis ne demoura mie gramment que la royne leur parla en tel maniere:
                    «Sire, comment est ce verité que Tristan a esté contre vous en bataille mortel a Audebourc?».</emph></p>
                    <lb/>
                </div2>
                <div2 xml:id="d001c134" n="131c">
                    <head>&lt;131c&gt;</head>
                    <p xml:id="d001l422" n="1" rend="unnumbered"><emph style="font-style:italic">«Dame, sachiez de voir», fet Lancelot, «qu'il est
                    tout ainsi comme il vous est compté». «Et comment», dist elle, «est ce la grant amistié
                    et la grant amour que vous n'avez tous jours moustré, puis qu'il vint ou royaumes
                    de Logres?». «Dame», fet il, «ainsi va, car grant haÿne m'a moustree a cestui point!».
                    «Sire», fet elle, «ce n'est mie bien ne bel, et quant il est ainsi nostre ennemi,
                    je vouldroie que il fust destruit du tout. Il demeure en la Joyeuse Garde, et maine
                    grant bobant, et fet grans chevaleries par la contree, dont il ne m'est pas bel».
                    «Dame», fet Lancelot, «sachiez que puis qu'il est devenus notre ennemi et la haÿne
                    est venue par devers lui, je ne cuit que il s'en loe gramment au derrenier, et de
                    ce oirés vous nouvelles prochainement». Atant ne demeurent plus Lancelot ne Blioberis,
                    ains pristrent congié a la roÿne, et s'en vindrent a leur hostel.</emph></p>
                    <lb/>
                    <p xml:id="d001l423" n="2" rend="unnumbered"><emph style="font-style:italic">Et quant il furent venus, il trouverent Boort et Hettor.
                    Et Lancelot les maine en sa chambre, et s'assistrent tous .§{iiii}. sus une couche.
                    Et quant il orent la une grant piece esté, Lancelot parole et leur dist: «Beaux freres
                    et cousins, vous savez bien comment tous ceulx de nostre lignage &gt;</emph> avon
                    toz jorz servis et henorés m. Tristan de tot notre pooir. Or avés veü comant il a
                    mostrés grant haïne ver noz, car voz veïstes qu'il entré en chanp contre moi, et de
                    tiel choçes come de battaille mortiaus. Et ce est bien une chouçe qu'il nos mostre
                    qu'il noz het mortiausmant. Et por ce voz met je devant que noz en faichonz ce que
                    lui convient». Et atant se taist, qu'il ne dit plus.</p>
                    <lb/>
                </div2>
                <div2 xml:id="d001c135" n="132">
                    <head>&lt;132&gt;</head>
                    <p xml:id="d001l424" n="1" rend="unnumbered">Aprés ce ne demore gramant que m. Beord paroule, et dit en tel mainieres: «Monseingnor»,
                    fet il, «je voi tot certainemant que m. Tristan voudroit la destrusion de nostre lingnajes.
                    Et quant il ce velt, et la coupe est venue de sa partie, je voz loy que noz le mettons
                    a mort. Et ne que m. Tristan, qui est ore un seul chevalier, mais je ne connois nul
                    si haut omes eu monde que contre nostre lingnee en preïstes haïne que au dereain s'en
                    peüst loer gramant. Et por ce vos en dirai ce que je vuoill que nos en faichonz: je
                    sai qu'il est a la Joioçe Garde en la conpangnie de messire Palamidés et de m. Brunor
                    li Noir, et de Dynadan son freres. Et vont tous jors en bois en chacie. Et por ce
                    qu'il sunt quatre, vuoill je que noz hi alonz quatre de nos tuit ensi con nos somes
                    [ici, et] que au maitin preno&lt;n&gt;s armes deviçeemant, si que nul en peüst connoistre,
                    et nos mettonz au cheminz, et nos alons tot droit a la Joioçe Garde et enluech le
                    poron truever. Et a cui Dex [voudra donner le onor, si l'ait; et ce est tot ce qe
                    je vos en loy et conseill». Atant se taist qu'il ne dit plus. Aprés ce, mesire Hestor
                    de Marés et m. Blioberis distrent bien que s'acordent a tot ce que m. Beord avoit
                    dit, et qu'il volent bien que m. Tristan soit mis a mort, et m. Lancelot i s'acorde
                    bien. Et distrent qu'il movrent l'endemain. Et a ce furent acordés tuit li quatre
                    freres et cousin: de mettre a mort m. Tristan de Leonois de couses dont il n'estoit
                    coupables.</p>
                    <lb/>
                    <p xml:id="d001l425" n="2" rend="unnumbered">Et a l'endemain bien pour maitin se lievent tuit li quatre freres, et pristrent armes
                    deviçeemant. Et montrent en lour chevaus, et se mistrent au cheminz sanz nul escuier
                    ne nulle autre conpangnie, si priveement que ne fu seü de nul la ou il fussent alés.
                    Et quant il furent mis au chemins, il chevauchent tant par lour jornés sanz aventure
                    trover que a mentovoir face en contes qu'il furent venus en une foreste qui estoit
                    pres a la Joioçe Garde. Et enluech demorent et atendoient que m. Tristan hi venist,
                    ou aucuns hautres.</p>
                    <lb/>
                    <p xml:id="d001l426" n="3" rend="unnumbered">Atant es vos venir deus chevalier de la Joioçe Garde, armez de toutes armes, et s'en
                    aloient tot droitemant au chastelz. Et quant il furent venus jusque a eus, il li saluent,
                    et cil lour rendent le salus bien et cortoisemant, et li demandent [s'il] sunt de
                    la Joioçe Garde, et se m. Tristan est dedenz le chastel. «Sire», font cil, «voiremant
                    somes nos [p. 269] de la Joioçe [Garde, et encore vos dions] que m. [Tristan est dedenz
                    le chastel. Et quant] li quatre freres ont oï qu'il sunt de la Joioçe Garde, atant
                    se met avant m. Beord et m. Hestor, et lour distrent: «Seingnor chevalier, deffendés
                    vos, car a la jostes estes venus tot maintenant!». Et quant ceaus virent que ceaus
                    l'apelloient de jostes, et voient qu'il ne la puent refuser, il ne font nulle deleance,
                    ainz se esloingnent les uns da les autres, il baissen les glaivies, et hurtent li
                    chevals de sporonz, et vient les uns ver les autres mout hardiemant, et se trefierent
                    sour l'escus de toute lour force. Li chevaliers de la Joioçe Garde bliçent lour glaivies,
                    et m. Hestor et m. Beord, que mout estoient preudomes et puissant, fierent eaus si
                    roidemant qu'il le portrent a la terre mout fellenessemant, et s'en vont outre parfornir
                    son poindre. Et quant il virent qu'il les ont ensi abatus, il desmontrent tot maintenant
                    de lour chevaus, et mistrent main a l'espee, et se gettent l'escus devant, et s'en
                    vont ver li deus chevaliers que ja s'estoient relevés vistemant, et avoient ausi mis
                    main a l'espee, et s'avoient gettés l'escus devant.</p>
                    <lb/>
                    <p xml:id="d001l427" n="4" rend="unnumbered">Que vos en diroie? Il comencent la mellee dure et aspre et fellenesse, mes sachiez
                    de voir qu'il ne demore gramant que m. Beord et m. Hestor les ont tiel atornés que
                    c'il ne puent plus en avant ne plus souffrir. Ainz convient que c'il volent sauver
                    lour vie, qu'il se tienent pour houtrés, et ensi le font. Et quant il se sunt tenus
                    pour outrés, il lour tollirent l'escuz et l'ieume et l'espee et li chevaus, et distrent
                    eaus: «Seingnor, noz vos faichonz ceste onte et cest desnor par despit de m. Tristan,
                    et li ditez, se il velt vengier votre honte, qu'il nos trovera ici a tel conpangnie
                    con vos poés veoir». Et atant li lairent aler. Quant cil se virent delivrés en tel
                    mainieres, il se mistrent a la voie, tot ensi a pié con il estoient. Et alerent tant
                    qu'il furent venus a la Joioçe Garde, et s'en alent tot droitemant en la maistre forteressce,
                    la ou il trovent &lt;Tristan et&gt; trois sez conpainz.</p>
                    <lb/>
                </div2>
                <div2 xml:id="d001c136" n="133">
                    <head>&lt;133&gt;</head>
                    <p xml:id="d001l428" n="1" rend="unnumbered">Quant monseingnor Tristan li voit si malemant atornés, il li demande heramant que
                    ce estoit: «Sire», font cil, «sachiez de voir que noz chevauchavames orendroit par
                    la forest la hors. Atant eümes treuvés quatre chevaliers, et noz distrent se noz fuissons
                    de la Joioçe Garde, et noz respondimes que hoïl, et il noz desfierent maintenant,
                    et comenchames jostes et mellee, et nos ont tel atornés, con voz poés veoir. Et puis
                    noz distrent qe tot ce noz avont il fait par vottre despit. Et ancois vos mandent
                    que se vos volés vengier ceste honte, que vos li troverois la horz en la foreste tuit
                    et quatre, et en vos atendent».</p>
                    <lb/>
                    <p xml:id="d001l429" n="2" rend="unnumbered">Et quant m. Tristan entent ce, il n'a grant ire, et cuide tot maintenant que ce soit
                    estés Breüz Sanz Pitié, car il estoit acostumés de venir en tel mainieres maintes
                    fois. M. Tristan demande sez armes mout ireemant, et se fait harmer hastivemant. Et
                    m. Palamidés, et li Chevalier a la Cotte Maltaliés et Dynadan distrent qu'il li firont
                    conpangnie.</p>
                    <lb/>
                </div2>
                <div2 xml:id="d001c137" n="134">
                    <head>&lt;134&gt;</head>
                    <p xml:id="d001l430" n="1" rend="unnumbered">«Seingneur», fait m. Tristan, «le fiz au roi Meliadus de Leonois ne velt conpangnie
                    pour quatre chevaliers». Et quant il fu bien armez, il devalle dou paleis, et monte
                    sour un bon chevaus, et se met a la voie grant alleüre pour aler celle part la ou
                    li deus chevaliers li avoient mostrés. Et m. Palamidés et li Chevalier a la Cotte
                    Maltaliés et Dynadan ne lairent por ce que m. Tristan avoit dit, ainz pristrent lour
                    armez, et montrent en lour chevals hastivemant, et se mistrent au cheminz aprés m.
                    Tristan, et chevaucent tant qu'il ont atint m. Tristan, qui chevauchoit mout hastivement.
                    «Sire», fet Dynadan, «cuidés vos fere ceste battaille a Breüz San Pitié sanz noz?
                    Certes non, car nos le savon a si preudomes que trop dottavames de voz». M. Tristan
                    ne respont a tot ce que Dynadan dit, car il estoit tant iriés qu'il ne entendoit a
                    celui point a geu.</p>
                    <lb/>
                    <p xml:id="d001l431" n="2" rend="unnumbered">Que vos en diroie? Il chevauchent tant qu'il furent venus en la foreste, la ou m.
                    Lancelot et sez freres estoient. Et quant m. Lancelot li voit venir, il dit contre
                    sez freres: «Seingnor», fet il, «veés venir m. Tristan et sez conpainz, qui sont bien
                    des meillor chevalier dou monde. Et por ce, biaus freres, cestui ne sera geu ne tornoiemant,
                    ainz sera bien mortiel battaille, dont je pri a chascuns qu'il pense de bien fere.
                    Et voz veés qe noz somes quatre ausi con il sunt, et li connoisonz tuit a lour armes.
                    Et por ce chascun se preingne a li suen, et je firai la partie comant je me prent
                    tot primierement a m. Tristan, et m. Blioberis se preingne a m. Palamidés, et m. Hestor
                    au Chevalier a la Cotte Maltailliés, et m. Beord a m. Dynadan». Et tuit dient que
                    ce firont il bien. Et atant qu'il parloient entr'aus, es vos venir m. Tristan et sez
                    conpangnonz. Et quant il furent a eus venus, m. Tristan ne le salue pas, ainz lour
                    dit en tel mainieres: «Vassal», fet il, «vos avés fait grant honte a mes deus chevaliers,
                    et me mandastes pour grant orgueill que vos le feïstes par mon despit. Et encore me
                    mandastes car se je voloie vengier ma honte, [p. 269] que je vos troveroie ici. Et
                    la Deu merci trevés voz ai, dont je vos firai achatter chieremant votre sorcuidanse!».
                    «Vassal», ce dit m. Lancelot, «sachiés que voiremant le feïmes par votre despit, et
                    ne somes venus ci por autre chouse que par vos mettre a mort. Et vos en defendés,
                    se voz poés, car nos vos desfions de la vie!».</p>
                    <lb/>
                </div2>
                <div2 xml:id="d001c138" n="135">
                    <head>&lt;135&gt;</head>
                    <p xml:id="d001l432" n="1" rend="unnumbered">Aprés ceste paroles ne font plus palment, ainz s'esloingnent li chevalier plus d'un
                    arpant; il estoient en une mout belle praerie. Il ne font tant deleament, ains baissent
                    le glaivies et hurten li chevaus de sporonz, et vient les uns vers les autres mout
                    hardiement. M. Tristan et m. Lancelot venoient de si grant alleüre qu'il sembloit
                    que la terre se deüst fondre desout eaus. Et quant il vienent au jondre des glaivies,
                    il se trefierent sor l'escus de toute lour force, si qu'il font andeus les glaivies
                    voler en pieces. Et aprés le bliçemant des glaivies, il se treürterent d'escus et
                    de cors si duremant ensemble qu'il se treporterent a la terre tiel atornés qu'il ne
                    savoient c'il estoient mort ou vif, ainz demorent sour la terre en tel mainieres con
                    se il fuissent [mors].</p>
                    <lb/>
                    <p xml:id="d001l433" n="2" rend="unnumbered">Et m. Palamidés li Paiens, li puisant chevalier, et m. Blioberis de Gaunes, cist deus
                    sunt bien chevalier de granz valorz. Il vienent les glaivies baissiés, ausi fort con
                    se la foudre li chachast. Il se trefierent sour l'escus de toute lour force, mes tiel
                    fu l'aventure que m. Blioberis bliçe sa lance, et m. Palamidés fiert lui si roidemant
                    qu'il le porte a la terre mout fellenessemant, mes tant li avint bien qu'il ne fu
                    enavrés. Et m. Palamidés s'en vait outre parfornir son poindre.</p>
                    <lb/>
                    <p xml:id="d001l434" n="3" rend="unnumbered">Et le buen Chevalier a la Cotte Maltaliés et m. Hestor [de Marés cist ne sunt pas
                    enfant], ainz sunt tot voiremant deus des meillor chevalier [dou monde], et propremant
                    [des lances]. Que voz en diroie? Il [baissen les] glaivies, et mistrent chevaus a
                    sporonz; li chevaus sont fort et bien corrant, li chevalier que desus estoient sunt
                    preus et poissant. Il venoient si grant alleüre qu'il senblent foudre et tempestes,
                    et quant il vienent au jondre des glaivies, il se trefierent sour l'escus de toute
                    lour force si roidemant qu'il font and[e]us les glaivies voler en pieces. Et aprés
                    le bliçement se treürterent d'escus et de cors si roidemant qu'il se treporterent
                    a la terre tiel atornés qu'il ne sevent se il estoit nuit ou jorz, [ainz] giçoient
                    a la terre tuit estordis.</p>
                    <lb/>
                    <p xml:id="d001l435" n="4" rend="unnumbered">Et m. Beord et m. Dynadan, que au [dereain] mourent, cist mostrent qu'il ne sunt de
                    rienz esbaïz ne espaontés, ains vienent les uns verz les autres au ferir de sporons
                    si hardiement qu'il mostrent bien qu'il sunt de tiel affere acostumez. Il venoient
                    de si grant aleüre qu'il semblent vent. Et quant il vienent au jondre des glaivies,
                    il se trefierent sour l'escus de toute lour force. M. Dynadan bliçe sez glaivies,
                    et m. Beord fiert lui si roidemant qu'il le porte a la terre mout fellenessemant,
                    et s'en vait outre parfornir son poindre.</p>
                    <lb/>
                </div2>
                <div2 xml:id="d001c139" n="136">
                    <head>&lt;136&gt;</head>
                    <p xml:id="d001l436" n="1" rend="unnumbered">Ensint avindrent des jostes de tuit cist chevaliers con vos avés hoï. Li chevaliers
                    que a la terre avoient estés abatus, il se lievent, et mistrent main a l'espee, et
                    se gettent l'escus devant. Et m. Palamidés et m. Beord, que a chevaus estoient, quant
                    il virent que lour conpangnons fasoient senblant de mellee, il ne volent pas demorer
                    a chevaus, ainz desmontrent tot maintenant, et se mistrent l'escus devant, et drecent
                    l'espee contremont. Et quant il furent tuit aparoilliés de la mellee, il ne firent
                    pas senblant qu'il soient esbaïs, nepourquant m. Tristan dit bien a soi meïsmes que
                    cestui n'estoit mie Breüz Sanz Pitié, ainz dit bien qu'il ne truevé a piece mais que
                    si duremant l'encontrast. Que vos en diroie? Li chevalier, quant il ont mis main a
                    l'espee et furent bien aparoilliez, il ne firent nul deleament, ainz vait les uns
                    ver les autres tot ensi con il avoient jostés, car il connoisoit chascu&lt;n&gt;s
                    li suen. Et se tredonoient grandismes coux de lour espee trinchant, et comencent lour
                    mellee mout dure et pesmes. Or puet l'en veoir doner et recevoir grandismes coux;
                    il ne se vont pas esparaingnant, ainz se vont bien mostrant qu'il sunt mortiel enemis.
                    Et m. Tristan, que grant haïne avoit sour m. Lancelot, cu'il ne connoisoit mie, li
                    cort sus mout ireemant. Et m. Lancelot, que bien connoisoit m. Tristan, et que le
                    heoit de mortiel haïne, cort ausi sour lui mout fieremant. Cist deus chevaliers mostrent
                    bien qu'il sunt mortiel enemis, car il se tredonoient grandismes cous sovent et menus.
                    Il se despiecent li escus et desmaillient les auberz, il se font sovent foiz sentir
                    lour espee en lour charz nue. Il ont male merci les uns de les autres, et qui aüsse
                    regardés l'affer d'andeus, seürement peüst dir qu'il sont li meillor chevalier dou
                    monde.</p>
                    <lb/>
                    <p xml:id="d001l437" n="2" rend="unnumbered">Et m. Palamidés et m. Blioberis, que ensenble se conbattoient a mellee des brand,
                    il mostrent bien que voiremant sunt il chevalier poissant, et mout maintienent lour
                    affere asprement. Et tout soit m. Palamidés un des meillor chevalier dou monde, si
                    a il a fere a tiel homes que bien li dora assez a ffere, si qu'il ne puet grament
                    gabber les uns les [p. 270] autres, ainz a tant a ffere chascuns, que bien se tienent
                    a engonbrés.</p>
                    <lb/>
                    <p xml:id="d001l438" n="3" rend="unnumbered">Et m. Hestor de Marés et li buen Chevalier a la Cotte Maltaliés, que a la beiçonge
                    estoient bech a bech, il mostrent bien qu'il sunt acostumés de tiel afferre. Il se
                    tredonoient grandismes coux, il la font de tel mainieres que ce estoit une pitié a
                    veoir. Il sunt mout pre&lt;u&gt;domes et poissant, il sunt hardis come lyonz, et qui
                    lour affere eüsse regardés hardiemant li peüst tenir a preudomes.</p>
                    <lb/>
                    <p xml:id="d001l439" n="4" rend="unnumbered">Et Dynadan et m. Beord, que ensemble font la mellee, cist ne sunt pas da blasmer,
                    ainz sunt chevalier preuz et poissant. Et sachiez de voir que Dynadan s'esprove si
                    bien qu'il se mantient mout hautemant a cestui point, car tot soit m. Beord un des
                    meillor chevalier dou monde, si li done tant a fere Dynadan que nul ne aüsse conneüs
                    li quel eüsse le meillor de la battaille; mout sont andeus preudomes et poissant.</p>
                    <lb/>
                </div2>
                <div2 xml:id="d001c140" n="137">
                    <head>&lt;137&gt;</head>
                    <p xml:id="d001l440" n="1" rend="unnumbered">Ensint se mantienent tuit cist chevaliers as brand con voz avés hoï. Et mout mantienent
                    lour mellee dure et pesmes et cruelz, si se desmaillent les auberz et despiecent li
                    escuz, et maumenent li heume en tel mainieres que bien monstrent que bone sunt l'espee,
                    et que ne sunt pas estez osieuse. Il ont atornés lour armes, que bone et fermes estoient
                    au comencemant, que pou vaudront au departir.</p>
                    <lb/>
                    <p xml:id="d001l441" n="2" rend="unnumbered">Et que voz aleroie disant? Sachiez que la battaille estoit si dure et cruels et fellenesse
                    qu'il n'estoit si dur cuer que li veïsse que pitié ne n'aüsse. Et sachiez sanz nulle
                    faille que [en ce]lle place se conbattoient a celui point la flor de [toz] li chevalier
                    dou monde que a celui point fussent en terre, ne onques mais ne fu veüe une si dure
                    battaille con celle estoit de si pou de jenz. Et m. Lancelot et sez frerez, que bien
                    connoisent ceaus a cui il se conbattoient, dient entr'aux qu'il volent avant morir
                    qu'il ne vennissent au desus de ceste battaille, et proprement de mettre a mort m.
                    Tristan. Et m. Lancelot, que a m. Tristan se conbattoit, dit bien contre son cuer
                    que tot ait il a ffere au meillor chevalier dou monde, si convient qu'il moine sa
                    battaille a outrance, et vait l'aventure comant il pora aler. Et quant monseingnor
                    Tristan ha bien esprovés le grant pooir de m. Lancelot, il en devient tot esbaïs,
                    il dit a soi meïsmes: «Par foy! Cestui ne est pas Breüz Sanz Pitié, mais puis bien
                    dir seüremant qu'il est li plus poissant chevalier a cui je me conbattisse a jor de
                    ma vie. Et mauveisemant estoit deceüs quant je quidoie que ce fust Breüz Sanz Pitié,
                    et si voiremant m'aït Dex comant je ne puis quidier qu'il soit. Mais aille comant
                    il pora aler, et soit quel que il veaut, si vuoill je mener a ffin l'afer, car je
                    voi tot apertemant qu'il est mo&lt;n&gt; nemis mortel». Ensit disoient m. Tristan
                    et m. Lancelot con je voz ai contés.</p>
                    <lb/>
                    <p xml:id="d001l442" n="3" rend="unnumbered">Et aprés le pensement, il cort les un sour les autres ausi hardiement con c'il fuissent
                    lyonz ou leoparz. Et male merci ha les un de les autres, et male [amis] sunt hore
                    a cestui point. Et mout est fellenesse chouse a regarder lor afere, car sachiés tot
                    voiremant que la mellee estoit si paroille, et l'affer si ygal, car qui aüsse bien
                    jugiés a droit, ne seüssent li quelz eüssent l'avantajes de cestui fait. Mout se mantienent
                    hautemant les une partie et les autres; cist ne sunt pas enfant, mais sunt bien tielz
                    que assez hi veaut avoir coux donés et receü que nulle de le partie fussent menés
                    a outrance. Que vos en diroie? Tuit mantenoient l'afer de tel mainieres con voz avez
                    hoï, et chascun s'esforce houtre pooir de mantenoir le onor de soi, et chascuns ameroit
                    mielz morir que estre hunis a cestui point.</p>
                    <lb/>
                </div2>
                <div2 xml:id="d001c141" n="138">
                    <head>&lt;138&gt;</head>
                    <p xml:id="d001l443" n="1" rend="unnumbered">Et quant la battaille estoit de tel mainiere con vos avez hoï, et que tant avoient
                    a ffere que ne puent gramant en avant - ne nul d'eaus ne se volent trere ensus de
                    les autres par recovrer aleyne et force, tant baoit les uns les autres mener a outrance
                    -, et li escuier de m. Tristan, que enluech estoient, qui voient l'afer qui aloit
                    si mauveisemant, il ont grant doutte et grant peor de lour sengneur. Il ne font nulle
                    demorance, ainz s'en vont a gran coutie de sporonz tot droitemant a la Joioçe Garde,
                    et desmontrent en la maistre forteresse, et s'en vont a un chevalier, que sire estoit
                    dou chastel, car m. Lancelot le l'avoit bailliés en garde, et mout grant bien voloit
                    a m. Lancelot et a tout ceaus de celui lingnajes. Et m. Tristan voloit il ancois grant
                    bien pour le amors de m. Lancelot, qui priés ne l'avoit. Li escuier, quant il furent
                    devant lui, il li distrent: «Sire, sachiez de voir que m. Tristan et sez conpangnons
                    se conbattent la horz as chevalier herrant, et sunt a tiel meschief que je vos di
                    tot voiremant que, c'il ne sunt seucorrus prochainemant, qu'il sunt tuit mors, et
                    lour enemis ausint, car noz voz dionz tot voiremant qu'elle est la plus cruel battaille
                    et fellenesse que fust jamés veüe».</p>
                    <lb/>
                    <p xml:id="d001l444" n="2" rend="unnumbered">Et quant Golistan entent ceste novelle, il ne fait nulle demorance, ainz prent ses
                    armes, et avech lui bien doçe chevaliers, et montrent en [p. 270] lour chevaus. Et
                    chevauchent tant qu'il furent venus en la place ou la battaille estoit. Et quant mesire
                    Lancelot et sez freres li veïrent venir ensint, il ont doutte qu'il ne se meïssent
                    en aïde de m. Tristan. Mes tot maintenant que m. Golistan et sez conpangnonz furent
                    venus en la place la ou la battaille estoit, et il le trueve tel atornés qu'il ne
                    puent gramant en avant, il n'a grant pitié, et se voloit mettre entr'aus. Mes tel
                    fu l'aventure qui se avint a m. Hestor, si le connuit tantost a sa contenanse, car
                    sachiés de voir que m. Golistan et m. Hestor estoient li greingnor conpainz et amis
                    dou monde, car il estoient noris d'enfans ensenble, et por ce le connuit tantost q'il
                    le vit. «Et comant», fait Golistan, «biaus doux amis, ne est voz m. Hestor?». «Voiremant
                    sui je!» fait il. «Et coment, biaus sire, vos conbattés vos a m. Tristan, qui est
                    ensi amis de m. Lancelot votre freres? Car sachiez tot voiremant que quant il le savra,
                    qu'il n'en vos en savra nul gré».</p>
                    <lb/>
                </div2>
                <div2 xml:id="d001c142" n="139">
                    <head>&lt;139&gt;</head>
                    <p xml:id="d001l445" n="1" rend="unnumbered">«Sire Golistan», fet m. Hestor, «veez la monseingnor mon freres que se conbat a m.
                    Tristan, et voz pri que voz noz laissiés mener notre battaille a ffin, et que vos
                    ne voz entremettés de noiant!».</p>
                    <lb/>
                    <p xml:id="d001l446" n="2" rend="unnumbered">Quant m. Golistan entent ce, il n'a si grant ire car pou qu'il ne rage de duel. Il
                    ne fait nul deleament, ainz esmonte tot maintenant, et s'en vait tantost, et se met
                    entre m. Lancelot et m. Tristan, et lour dit: «Sire, arestés voz, et gardés que ne
                    i ait plus coux donés, car ce est mout mauveise chouçe! Comant, biaus seingnor, ne
                    voz conneüs voz? Ha, m. Tristan, que est ce que voz faites? Car sachiez que voz vos
                    conbattés a m. Lancelot, vottre chier amis, qui tant vos a serviz et henorés toz jors!».</p>
                    <lb/>
                    <p xml:id="d001l447" n="3" rend="unnumbered">Et quant m. Tristan entent que ce estoit m. Lancelot a cu'il se conbat, il a si grant
                    ire qu'il voudroit estre mort. Il gette tot maintenant tant d'escus con il avoit a
                    la terre, et cort a m. Lancelot par lui acoller. Mais il ne puet, car m. Lancelot
                    ne le souffre mie, ainz le jenquist. Et m. Tristan s'enjenoille, et li rent sez espee,
                    et li dit: «Sire, prenés mon espee, car je me teingn pour houtrés; car je sui Tristan,
                    li votre chevalier et chier amis!». «Sire Tristan, sire Tristan!», fet m. Lancelot,
                    «maveisemant le me mostraste avant ier devant le duc de Audeburc, quant vos entrastes
                    en chanp contre moi en battaille mortiaus pour contredire la mort d'un chevalier de
                    mon lingnajes!». «Haÿ, sire», fait m. Tristan, «sachiez tot voiremant que je ne fui
                    mie celui que se conbati a voz a Audeburc! Et ja Dex ne me laist tant vivre que je
                    me conbat a vos a mon saichant!». «Et comant, sire, ne fust vos celui que a moi se
                    conbati?» fait m. Lancelot, «car je connuit tot apertemant vottre armes!». «Sire»,
                    fait m. Tristan, «sachiez que de ce vos firai je certain tot maintenant, et vos dirai
                    l'achaions de celle armes. Et ancois vos nomerai le nom dou chevalier que a vos se
                    conbati, por ce qe je sai qu'il est votre amis et votre conpains, et por ce qu'il
                    n'estoit coupables de celle battaille, ainz le fait pour defendre son freres. Et sachiez
                    de voir qu'il fu m. Brunoir le Noir, que ci est, qui est votre conpainz et vottre
                    amis; et je li prestissiés mez armes, dont vos quidiés que je fust estés!». Lors li
                    comance a conter comant il vint en la conpangnie dou chevalier, et pour quel achaionz,
                    et li conte tot l'afer comant avoit estés, si que Lancelot connuit tot apertement
                    que m. Tristan dit verités.</p>
                    <lb/>
                    <p xml:id="d001l448" n="4" rend="unnumbered">Et quant m. Lancelot voit que m. Tristan n'estoit coupables de celle battaille, et
                    voit la grant debonarités de m. Tristan, il ne demore plus, ainz gette tot maintenant
                    l'escus, et s'ajenoille ausint. Et rent sez espee a m. Tristan, et li dit: «Sire,
                    prenés mon espee, car je sui li houtrés, et ne vos, et vos cri merci de ce que je
                    me sui conbatus a vos, et de ce que je avoie mal pensament a vos. Car de ce estoie
                    je bien forsenee, quant je quidoie que li vottre cors feïstes nulle faille». Que vos
                    en diroie? Mout offre les uns a les autres le henor de la battaille, mais &lt;nul&gt;
                    ne la velt prendre. Il se lievent lour heume, et s'acollent et baisent assés, et se
                    font la greingnor joie dou monde. Et quant les autres chevaliers virent que m. Tristan
                    et m. Lancelot se sunt entrecordés, et qu'il font joie et feste, et ensi se sunt tornés
                    en pou d'ore de grant nimistié a grant amistié; et ensi set fere notre Sire Deu, qui
                    est plein de tote beneürté. Et quant il se sunt conjoié une piece, m. Tristan lour
                    dit: «Seingnor, or dou monter et de l'aler en chastel, la ou nos noz repouseron, car
                    travailliés somes hui duremant». Et M. Lancelot, et toz lez autres, distrent qu'il
                    le volent voluntierz. Atant montrent en lour chevaus, et se mistrent au chemins, et
                    chevauchent tant qu'il furent venus a la Joioçe Garde, et desmontrent en la maistre
                    forteresse. Et vallet li desarment heramant, et auques de bleceüres que aucun avoit,
                    lavent et bendent bien. Et quant il se furent desarmés, il s'afiblent riche mantiaus,
                    il s'en vont tuit ensemble en une chanbre la ou madame la reyne Yçelt estoit.</p>
                    <lb/>
                </div2>
                <div2 xml:id="d001c143" n="140">
                    <head>&lt;140&gt;</head>
                    <p xml:id="d001l449" n="1" rend="unnumbered">Et quant m. Lancelot et sez freres la virent, il la saluent mout [p. 271] hunblemant.
                    Et la reïne lour rent le salus bien et cortoisemant, ensi con saige dame q'elle estoit.
                    Et li fait asetter sour une coucie de samit devant li, et parlent de maintes chouçes,
                    et se desduient entr'aux de la jornee d'ui. Et quant il furent tant demorés que soir
                    estoit venus, et le mengier estoit aparoilliés et les tables estoient mises, atant
                    comande m. Tristan que l'aigue soit donés, et s'asient a les tables. Et m. Tristan
                    fist tant par le amors de m. Lancelot qu'il fist mengier la reïne Yçelt a celle table,
                    et propremant dejoste m. Lancelot. Et menuient et boivent aaiçemant. Et m. Tristan,
                    qui veoit Dynadan que tot le vi&lt;ç&gt;aje avoit enflés, et voit qu'il ne menuioit
                    se petit non, il dit a soi meïsmes qu'il dira aucune chouçe a Dynadan por veoir ce
                    qu'il voudra respondre, car il le savoit a meillor chevalier dou monde. Et por ce
                    li dit il: «Sire Dynadan, por qoi menuiés vos si pou? Par foy! Vos dovés bien mengier
                    a plantee, car je di tot voirement que se li votre cors seulemant ne fust - car nos
                    avés valus et mantenus -, je di tot voiremant que m. Lancelot et sez freres noz avront
                    maintes fois mis a la voie. Et beneoit soit Dex que vos fist estre e&lt;n&gt; nostre
                    conpangnie!». Et quant Dynadan entent ce que monseingnor Tristan li dit, il n'est
                    tot courruciés, et respont: «Sire Tristan», fet il, «vos voz quidiés trover Breüz
                    San Pitié, et ancois noz diestes que li fiz au roi Meliadus de Leonois ne voloit conpangnie
                    por quatre chevaliers! Mes bone aventures dont Dex au fiz au roi Band de Benuic, car
                    bien vos ha hui tenus en frain, et que voz fist tant que li seucors vos estoit mestiers
                    par le cors d'un seul chevalier, ne que pour quatre». «Sire Dynadan», fait m. Palamidés,
                    «je di bien que voiremant estes sajes chevalier, et sajemant feïstes quant vos envoiastes
                    quere Golistan qui vos venist seucorre, car autremant je veoie que votre affere seroit
                    alés, et a moi meïsmes estoit si grant beiçons». «Sire Palamidés», fait Dynadan, «bone
                    aventures doint Dex a m. Blioberis, que bien vos a tenus amaistré, et bien vos a mostrés
                    de sa bontés, si que je croi que un autre fois vos en savrez miaus garder». De ceste
                    paroule que Dynadan dit, s'en rit mout madame la reïne Yçelt, et tous les autres que
                    enluech estoient. Et mout se seulacent et desduient ensenble de maintes chouses. Et
                    tuit li plusor dient sour m. Dynadan, mais il s'en savoit bien defendre, et parloit
                    mout hautement. Et quant il ont mengiés, et les tablez furent hostés, il se lievent.
                    Et quant il fu ore de coucier, li vallet li coucierent par le comandemant la reïne
                    mout hautemant et henorablemant. Et se dormirent jusque a l'endemain, qu'il se lievent
                    et alent hoïr la messe.</p>
                    <lb/>
                    <p xml:id="d001l450" n="2" rend="unnumbered">Que vos aleroie disant? Sachiez que m. Lancelot et sez freres demorent bien un mois
                    en la Joioçe Garde a grant joie et a grant seulas, et toz jorz aloient &lt;en bois&gt;
                    en chacie, et avoient totes les bone aventures dou monde. Et quant il i furent tant
                    demorés con voz avés hoï, et m. Lancelot dit qu'il velt aler a Kamaaloth. Et m. Tristan
                    et ses conpangnons distrent qu'il li firont conpangnie, et qu'il vuelent venir veoir
                    li roi Artus, et il lour dit qu'il le veaut voluntierz.</p>
                    <lb/>
                </div2>
                <div2 xml:id="d001c144" n="141">
                    <head>&lt;141&gt;</head>
                    <p xml:id="d001l451" n="1" rend="unnumbered">Atant se aparoillent, et a l'endemain bien pour maitin se lievent, el alent oïr le
                    servise nostre Sire. Et puis pristrent lour armes, et montrent en lour chevaus, et
                    acomandent madame la reïne Yçelt a Deu, et se mistrent au cheminz. Et chevauchent
                    tant par lor jornés sanz aventure treuver que a mentovoir face en contes, qu'il furent
                    venus a Kamaaloth. Et desmontrent e&lt;n&gt;mi la cori, et montrent en la maistre
                    sale, la ou il treuvent li roi Artus a grant conpangnie de barons et de chevaliers.
                    Il saluent li roi, et tuit lez autrez qui enluech estoient. Et quant li roi et touz
                    les autres ont conneüs que [ce] estoit m. Tristan, et m. Lancelot et m. Palamidés
                    et li buen Chevalier a la Cotte Maltaliés, et touz lez autres lour conpangnons, il
                    lour rendent le salus bien &lt;et&gt; cortoisement, et lour font grant joie et grant
                    feste. Et li roi comande que le l'en lour donent riche mantiaus por eaus afibler,
                    et il firent tantost son comandemant. Que voz en diroie? L'ore estoit de mengier,
                    et les tables estoient mises. Atant fu donés l'aigue, et s'asient a les tables, et
                    menuient et boivent aaiçement. Et quant il ont mengiés et les tables furent ostés,
                    et li roi lour demande qeles aventures li avoit ensi aportés ensemble.</p>
                    <lb/>
                    <p xml:id="d001l452" n="2" rend="unnumbered">Et m. Dynadan, que mout estoit buen parleor, parole atant, et dit: «Mon seingnor,
                    sachiés que m. Tristan et m. Palamidés et mon freres que ci est et je, ne prenavames
                    garde de voz. Mes huimés connoissonz votre voluntés, si noz savron miaus garder de
                    vos». Li roi, quant il entent Dynadan, il comance a sorire, et dit: «Dynadan, se Dex
                    vos doint bone aventures, dites moi comant il voz convient garder de moi». «Sire»,
                    fet il, «ce vos conterai je tot maintenant. Il est voir que m. Tristan et noz trois
                    eravames a la Joioçe Garde, et noz desduivames en bois en chacie tot jorz, et avavames
                    toz les bien dou monde. Et voz envoiastes les homes de votre hostel par noz mettre
                    a mort!». Et li roi li dit en riant: «Et li quelz mes homes voz volent ocire?». «Certes»
                    fait [p. 271] Dynadan, «ce furent cist quatre que ci sunt: ce fu m. Lancelot et m.
                    Blioberis, et m. Beord et m. Hestor, cist quatre nos asaldrent mout mortielmant!».
                    Lorz li comence a conter tot l'afer de chief en chief, et la dure mellee et aspre
                    que firent entr'aux. Et tot l'affer li conte qu'il ne i faille rienz, et l'achaionz
                    por qoi il se conbattoient. Et encore li cointe l'affer de la battaille de Audeburc:
                    comant m. Tristan ne avoit fait celle battaille, ainz la fist m. Brunor li Noir. Et
                    quant il ot contés toz l'affer bien et sajemant con celui que bien le savoit faire,
                    il se taist qu'il ne dit plus. Et quant &lt;li roi&gt; Artus et toz les autres que
                    enluech estoient ont entandus ce que Dynadan avoit dit et contés, il en font tuit
                    joie et feste, et mout se seulacent ensenble de ceste novelles qu'il avoient hoï dire
                    a Dynadan. Et quant il voient que m. Lancelot et m. Tristan sont devenus buen amis,
                    et ont seü comant il ne avoient conbatus ensemble a Audeburc, de ce ont tuit grant
                    joie, et mout se fait par tuit grant feste de cist .§{viii}. preudomes qui sunt venus
                    a cort.</p>
                    <lb/>
                    <p xml:id="d001l453" n="3" rend="unnumbered">Mes atant laisse li contes a paller de ciste matire, et pallera li ma&lt;is&gt;tre
                    d'une mout bielle et riche aventure qui avint en celui tenz en la cort dou roi Artus,
                    ensi con vos porés oïr en avant.</p>
                    <lb/>
                </div2>
                <div2 xml:id="d001c145" n="142">
                    <head>&lt;142&gt;</head>
                    <p xml:id="d001l454" n="1" rend="unnumbered">Ci devise la bataille que fu entre m. Percevalz li Gallois et Argondrés.</p>
                    <lb/>
                    <p xml:id="d001l455" n="2" rend="unnumbered"></p>
                    <lb/>
                    <p xml:id="d001l456" n="3" rend="unnumbered">Ci endroit dit li contes qe messire li roi Artus estoit a Kamaaloth a grant conpangnie
                    de baronz et de chevaliers. Atant hi vint une dame sour un palefrois, que mout senbloit
                    qu'elle eüsse ire et deulor. Et avoit devant li une charrette atornés mout richement,
                    que deus palefrois menoient, et estoit la charrette toute coverte de dras de soie.
                    Et dedenz la charrette avoit un chevalier ocis de noviaus, et giçoit en un mout riche
                    lit, et li chevalier senbloit bien que fust estés chevalier de grant valorz. La dame,
                    tantost qu'elle fu venue devant li paleis, elle desmonte de son palefrois, et quatre
                    vallet, que estoient avech li, desmontrent ausint, et montrent le degré dou paleis,
                    et s'en alent en la maistre sale, la ou li roi Artus estoit a si grant conpangnie
                    con je vos ai contés. Et quant la dame fu devant li roi venue, elle s'enjenoille maintenant,
                    mais li roi ne le soufre mie qu'elle fust a jenoilz, ainz la fait drecier en estant
                    tantost, et li dit qu'elle die ce que li plet.</p>
                    <lb/>
                    <p xml:id="d001l457" n="4" rend="unnumbered">La jenz i estoit mout grant, car il voloient hoïr ce que la dame voudra dire. Et quant
                    la dame fu en estant, elle dit: «Monseingnor roi, toutes les genz de ceste seicle
                    voz tienent au plus preudomes dou monde, et toz jorz consiliez tuit celz que mestier
                    n'ont. Et toz lez monde vos tesmoingne que mantenés miaus droiture que tuit les autres
                    rois et baronz qui vivent en terre. Et por ce sui je venue a voz, que deüssiés mettre
                    conseill en si desconsiliés feme con je sui. Et si voz vuoill fere savoir tot mon
                    afer, et puis voz demanderai je ce que je ai mestierz. Or sachiez que je fui fille
                    a un riche quenz dou roiames de Norgalles, et ma mere fu seuror dou roi Bandemagus
                    de Gores. Et quant mon pere se coucie en lit mortiaux, et il veoit qu'il ne pooit
                    eschanper, et il ne avoit plus fiz de moi, et je estoie bien d'ages de doçe anz, et
                    mon pere dit qu'il me voloit doner baronz avant qu'il se trepassastes dou seicle.
                    Si ot conseil a sez homes, et cil li loent qu'il me deüsse doner a un chevalier dou
                    païs, que mout estoit preudomes, que avoit nom Namant de Lin. Et mon pere, tot ensi
                    con sez homes li loent, le fist il, q'il me done a baron celui Namant, dont je me
                    tenoie a bien paiés, car je di tot voiremant qu'il estoit homes de grant valor. Or
                    avint que quant mon pere fu desviés, mon baron tient toute la terre mon pere bien
                    quatre anz quitemant. A chief de quatre anz vindrent trois mois cousin, que li un
                    fu Meliagant, le fiz au roi Bandemagus de Gores, li autre fu Argondré[s] li Roz, li
                    tierz Elis, qe frerez charnaus estoit de celui Argondrés: cist trois chevaliers sunt
                    mes cousinz. Il vindrent a mon baron, et li distrent qu'il ne volent qu'il aüsse toute
                    la terre qu'il tenoit por moi, et que de mon pere fu, ainz li volent lever l'une moitié.
                    Et li distrent qu'il n'estoit homes qu'il deüst avoir tant de terre con il avoit.
                    Et mon baron, que tel chevalier estoit que poy n'avoit de meillor en tot li roiames
                    de Norgalles, quant il ont entandus ce que mon cousinz li dient, le tient a grant
                    desdaingne, et lour dit qu'il estoit [meillor homez] de tenir terre qu'il n'estoient.
                    [Et atant] montrent en grant [paroules et en grant] haïne, dont li trois mes cousinz
                    [coururent] sus mon baron, et l'ocistrent tot maintenant, car il estoient trois, et
                    mon baron ne i se truevé [mes que] il seul a celui point. Et quant il ont ocis mon
                    baron, il pristrent toute ma terre, et la tienent ensi con il ne doivent. Et quant
                    je vi [cest maveis] fait, je li apellai devant li rois de Norgalles de ce qu'il ont
                    ocis mon baron desloiaument, et de ce qu'il tienent ma terre ensi con il ne doivent,
                    et a ce prover me fu donés de respit .§{xl}. jorz. Et je dit contre mon cuer que je
                    ne pooie trover meillor conseill de cestui fait que en votre cort. Et encore dist
                    a moi meïsmes, por coi je fusse miaux creüe [p. 272] de ma beiçonge, que aporteroie
                    le cors mon baron a votre cort. Et la Deu merci je sui venue devant vos, et ai amenés
                    sour celle charrette la aval le cors mon baron, car je l'ai ensi atornés q'il ne en
                    vient nul mal odor. Or vos ai dit ma beiçonge, et sachiez que, tot ensi con je voz
                    ai contés, est il veritez, dont je vos pri et cri merci come a mon seingnor que vos
                    mettés conseill e&lt;n&gt; mon afer, et que voz me bailliés un chevalier que por ma
                    querelle entre en chanp, et que face ma battaille. Et ce est ce que je vos demant
                    el que je vos en merci qe vos me fachois». Atant se taist la dame que ne dit plus.</p>
                    <lb/>
                </div2>
                <div2 xml:id="d001c146" n="143">
                    <head>&lt;143&gt;</head>
                    <p xml:id="d001l458" n="1" rend="unnumbered">Et quant li roi Artus et toz les autres rois et barons et dames et damoiselles qui
                    enluech estoient, ont entandus la dame que si pietusemant ot dit sa beiçonge, il n'ont
                    tuit grant pitié, et li plusor lermoient des iaux. Et atant respont li roi, et dit:
                    «Dame, de votre mecianse me poise duremant, et a votre beiçonge [achever] vos dorai
                    quelque chevalier que vos [demanderés, car] je voi que vottre [querelle est] si loiaux
                    et droite que [tous li chevalier] dou monde [i se deürent mettre».] «Mon seingnor»,
                    [fet la dame, «je ne demanderai] chevalier que [ci soit] jusque atant que je voie
                    se il en a en votre hostel chevalier que sor soi prenne debonairemant ma querelle».</p>
                    <lb/>
                    <p xml:id="d001l459" n="2" rend="unnumbered">A ceste mot se met avant m. Percevaus li Gallois, que en celui an meïsmes avoit estés
                    chevalier noviaus, et estoit un des meillor chevalier dou monde de son ages. Cestui
                    dit: «Dame, veés ci Percevaus li Gallois qui prent vottre querelle sour soi, et verrai
                    avech voz, et firai votre battaille». La dame dit que ce velt elle voluntierz.</p>
                    <lb/>
                    <p xml:id="d001l460" n="3" rend="unnumbered">Atant envoie li roi la dame a la reïne, et la reïne la rechuit henorablemant. Et li
                    corz son baron firent mettre en une maisonz. Que vos en diroie? La nuit demore la
                    [da]me avech la [reïne].</p>
                    <lb/>
                </div2>
                <div2 xml:id="d001c147" n="144">
                    <head>&lt;144&gt;</head>
                    <p xml:id="d001l461" n="1" rend="unnumbered">Et a l'endemain, quant il fu ajornés, la dame se lieve, et m. Percevaus ausint. Et
                    s'aparoillent et montrent en lour chevaus, et comandent li roi et la reïne et toz
                    les autres a Deu. Et se mistrent au chemin, et moinent avech eaus la charrette, la
                    ou li cors son baron estoit, car elle avoit jurés sour li Sainz de ne fer le enterrer
                    devant qu'elle eüsse fait fere sa battaille. En tel mainieres con vos avés oï se mistrent
                    au chemin entre la dame et m. Percevaus li Gallois.</p>
                    <lb/>
                    <p xml:id="d001l462" n="2" rend="unnumbered">Il chevauchent tant par lour jornee sanz aventure trover que a mentovoir face en contes,
                    qu'il furen venus en une grant forestes que estoit dou roiames de Norgalles, que mout
                    estoit desvoiables leu.</p>
                    <lb/>
                    <p xml:id="d001l463" n="3" rend="unnumbered">Et quant il chevauchoient parmi celle foreste, il lour avint qu'il encontrent quatre
                    chevaliers armés de toutes armes. Et se aucun me demandoit qui li chevalier estoient,
                    je diroie que ce estoient des chevalier Meliagant, que li avoit propemant envoié pour
                    la dame mettre a mort, et li chevalier que por sa querelle venoit ausint. Et por ce
                    li avoit mandés en celle foreste qu'il la savoient au plus desvoiables leu dou païs,
                    et que pour autre cheminz ne se pooit aler e&lt;n&gt; Norgalles. Et quant li quatre
                    chevaliers Meliagant virent venir la dame et li chevalier, il la conneürent maintenant.
                    Et quant il furent a eus venus, il ne li saluent pas, ainz s'en vont a la charrette,
                    que bien sevent que ce estoit. Et ostrent les dras dont la charrette estoit coverte,
                    et puis distrent qu'il ne puent aler plus en avant, et qu'il sunt tuit mors, «car
                    vos avez bien fait chouse de morir, car vos portés li cors mors par la terre notre
                    seingnor!».</p>
                    <lb/>
                    <p xml:id="d001l464" n="4" rend="unnumbered">«Seingnor chevalier», fet m. Percevaus, «laissiez nos aler tot quitemant, car nos
                    alons por bien et non pour maus». «Vassalz», font cil, «sachiez tot voiremant que
                    nos ne voz lairons aler plus avant, ainz vos metrons a mort tot maintenant, et vos
                    desfions de mort». Et quant m. Percevaus voit qu'il ne puet passer sanz jostes, il
                    se fait baillier a son escuier son escus et son glaivies. Et quant il est bien aparoilliés
                    il ne fait nul deleament, ainz dit: «Vassalz, quant vos de jostes avés si grant voluntés,
                    trovés l'avés!». Aprés ceste paroule ne font nul deleament, ainz se esloingnent, il
                    baissen les glaivies et hurten chevaus de sporonz, et vient ver eaus mout hardiement.
                    Et li un des quatre chevaliers li vient les glavies baissiez tant con il puet dou
                    chevaus trere. Et quant il vienent au jondre des glaivies, li chevalier bliçe sa lanse,
                    et m. Percevaus fiert lui si roidemant qu'il le porte a la terre tiel atornés qu'il
                    ne a mestier de mire. Et quant il ha celui abatus, il ne s'areste pas sor lui, ainz
                    en fiert un autre de celui poindre meïsmes si fort qu'il li fait andeus lez archonz
                    voidier, et le flatiz a la terre mout fellenessemant. Et quant les autrez chevaliers
                    ont veü ces deus cous, il en sont tuit esbaïs. Il ne font andeus deleament, ainz laissent
                    corre andeus a une foiz sour m. Percevaus. Et quant il li voit venir a une fois, il
                    ne fait semblant qu'il soit de rien esbaïs, ainz vait contr'aus mout hardiemant, car
                    il s'avoit fait baillier un autre glaivies a son escuier. Et quant il [p. 272] vienent
                    au jondre des glaivies, li deus chevalier le fierent de tote lour force il bliçent
                    lour glaiviez, ne de selle ne le remuent ne pou ne grant. Et m. Percevalz fiert li
                    un si roidemant qu'il le porte a la terre tiel atornés qu'il ne mue pié ne main. Et
                    quant il ha ceaus trois abatus en tel mainieres con voz avés hoï, li quarz chevalier
                    que remés estoit a chevaus ne a tant de pooir ne de ardemant qu'il l'atent plus coux,
                    ainz se met a la fuie tot maintenant. Et m. Percevaus ne li vait pas enchauchant,
                    ainz baille a son escuier son escus et son glaivies. Et puis se mistrent au chemin
                    entre lui et la dame et son escuier.</p>
                    <lb/>
                    <p xml:id="d001l465" n="5" rend="unnumbered">Et quant la dame voit la grant proesse que m. Percevaus avoit fait, elle le prise
                    assez plus que devant. Elle n'a grant joie dedenz son cuer, car elle quide bien qu'il
                    achevera sa beiçonge. Que voz en diroie? Il chevauchent tant par lour jornez sanz
                    aventure trover que a mentovoir face en contes, qu'il furent venus a la cort dou roi
                    de Norgalles, qui estoit a celui point a un mout biaux chastel qui estoit appellés
                    li Orguelieus Chastel.</p>
                    <lb/>
                </div2>
                <div2 xml:id="d001c148" n="145">
                    <head>&lt;145&gt;</head>
                    <p xml:id="d001l466" n="1" rend="unnumbered">Et quant il furent venus en ceste chastel, la dame et mesire Percevalz s'en vont hosteller
                    chiez &lt;un&gt; vauvassor que grant amis avoit estés dou pere a la dame. Il la rechoit
                    henorablemant, et firent desarmer m. Percevaus, et li fait tant d'onor con il plus
                    puet. La charrette a tot li cors Namant firent mettre en une maisonz, et la fait garder
                    mout bien. Et quant la dame fu demorés non gramant, mais li jor meïsmes, fist savoir
                    au roi comant elle est venue, et qu'elle a amenés li chevalier qui doit fornir la
                    battaille. Et li roi dit qu'il li plet bien, et qu'il li mantendra bien sa droiture,
                    et qu'il ne laira pour rien dou monde. «Mais je vos fais savoir», fait li roi au vauvassor
                    que la dame hi avoit mandés, «que au jor només a encore trois jorz, et noz atenderon
                    tant que celui jor sera venus. Et se Meliaganz vient, ou sez cousinz, noz firon fere
                    la battaille, et se il ne vienent, nos firon fere tot ce que a droiture aportera.
                    Mes or me dites, se Dex vos saut», fet li roi, «qui est li chevalier que la dame ha
                    amenés?». «Mon seingnor», fait li vauvassor, «ce est m. Percevaus de Galles, le fiz
                    au roi Pelinor». «Par foy!» fait li roi, «de lui ai je ja maintes fois [h]oï pa[ller],
                    et mout ha renomés de preudomes!». Atant se torne li vauvassor a son ostel, et conte
                    a la dame tot ce que li rois li avoit dit. Ensint demorent entre m. Percevaus et la
                    dame avech li vauvassor, et atendoient le jor només.</p>
                    <lb/>
                    <p xml:id="d001l467" n="2" rend="unnumbered">Et quant li jor només fu venus, m. Percevalz et la dame se lievent bien por maitin,
                    et alent hoïr la messe dou saint Espirit. Et puis se fait confés m. Percevaus de tot
                    ce qu'il se sentoit coupables ver son Creator. Puis se tornerent a lour ostel, et
                    se fait armer m. Percevalz au miaux qu'il puet, et puis monte sour son chevaus, que
                    mout estoit fort et isniaus. La dame monte ausi sour son palefrois, et li vauvasor
                    et maint vallet montrent ausint, qui portoient li escus et li glaiviez a m. Percevalz.
                    Et s'en vont tuit ensenble en la maistre place dou paleis dou roi. Et enluech s'arestrent,
                    et atendoient lour battaille. Que vos en diroie? Sachiez que toute la place estoit
                    coverte de pople qui estoient venus pour la battaille regarder. Et li roi a grant
                    conpangnie de barons et de dames et de damoiselles estoient a le fenestre dou paleis
                    por veoir la mellee. Et quant il estoient en tel mainieres, atant es voz venir li
                    chevalier que l'appel dovoit defendre. Et sachiez qu'il avoit en sa conpangnie jusque
                    a vins chevalier armés de toutes armes. Et sachiez qe entr'aus estoient li trois cousinz
                    a la dame, ce est Meliagant et Argondrés et Elis. Mes san nulle faille il avoient
                    esleüs que Argondrés dovoit fere la battaille, car il le savoient au meillor chevalier
                    dou païs. Il estoit si grant et si corsus que pou s'en faut qu'il n'estoit jeant,
                    et pour le meillor l'avoient il esleüs. Et quant il furent venus en la place dou roi,
                    et li roi i fist mettre bone garde, car il i mist plus de cent chevaliers armés de
                    toutes armes.</p>
                    <lb/>
                </div2>
                <div2 xml:id="d001c149" n="146">
                    <head>&lt;146&gt;</head>
                    <p xml:id="d001l468" n="1" rend="unnumbered">Et quant li chevaliers que conbattre se doivent furent bien aparoilliés, et li roi
                    dist a la dame qu'elle die tot ce qu'elle met sour Argondrés. «Mon seingnor», fet
                    elle, «sachiez de voir que je di tot voiremant que Argondrés et Elis et [Meliagant]
                    ocistrent desloiaument m. Namant mon baron, et qu'il m'ont tollue et ensiliés de ma
                    terre, ensi con il ne doivent!». Et ensi la fist li roi jurer sour li Sainz. Atant
                    se met avant messire Argondrez, et dit que ce n'estoit mie verités, et le jure et
                    creant ausint. Et quant l'appel fu jurés d'andeus pars, li roi paroule adonc et dit:
                    «Dame, veez, je voz di que se messire Argondrés sera menés a utrance, je firai la
                    justice sor lui, et non sour les autres deus, por ce qu'il s'a mis le fait sour soi.
                    Car vos savez que pour [la mort] d'un chevalier ne peons mettre a mort plus d'un a&lt;u&gt;tre
                    chevalier, mais je voz firai bien rendre tote vottre terre». «Mon seingnor», fet elle,
                    «je sai que vos est droit seingnor, et je vuoill tot ce que a voz plet». [p. 273]</p>
                    <lb/>
                    <p xml:id="d001l469" n="2" rend="unnumbered">Et quant li roi voit que la garde estoient aparoilliés et &lt;que li chevalier estoient&gt;
                    esloingnés, et que lour ne falloit rien, il comande que li cor soit sonés. Et un chevalier
                    qui l'avoit, quant il ot le comandement son seingnor, il le suone maintenant. Et quant
                    m. Percevalz et m. Argondré hoïrent le cor soner, il ne font andeus nul deleament,
                    mes tot maintenant baissen les glaivies, et hurten chevals de sporonz, et vient les
                    uns ver les autres mout hardiemant, car li chevals estoient fort et isniaus, et li
                    chevaliers que desus estoient sunt preuz et puissant. Il ne est pas geu de lour venir,
                    il venoient de si grant alleüre qu'il senbloit que la terre se deüst fondre desout
                    eaus. Et quant il vienent au jondre des glaivies, il se trefierent de tote lour force
                    si qu'il font les glaivies voler en pieces. Et aprés le bliçement des glaivies, il
                    se treürterent d'escu et de cors et de viçajes si duremant que andeus volerent a la
                    terre en tel mainieres q'il semblent mort, car nul d'eaus ne remuent pié ne main.
                    Et tuit ceaus que dehors estoient, avoient doutte et peor qu'il ne fussent morz. En
                    tel mainieres se josterent li deus chevaliers con vos avés hoï, ne a piece mais ne
                    fu veüe une si aspre jostes.</p>
                    <lb/>
                    <p xml:id="d001l470" n="3" rend="unnumbered">Et quant il furent demorés a la terre bien tant que l'en peüst bien avoir alés deus
                    lieguez, li chevaliers se lievent andeus au miaus qu'il puent, et aloient chancelant
                    ausi con se la terre se fremuast desous eaus. Et quant il furent bien revenus en lour
                    memorie, il ne font nul deleament, ainz se gettent l'escu devant, et mistrent main
                    a l'espee, et cort les un sour les autres mout hardiemant, et se tredonoient grandismes
                    coux de lour espee trinchant. Il comencent une mellee mout dure et aspre et pesmez,
                    et mout sunt andeus preus et puissant, et mout se mantienent bien andeus, et bien
                    apert qu'il sunt acostumés de tiel afere. Que voz en diroie? Il ne se vont pas espraingnant,
                    ainz se vont bien mostrant qu'il sunt mortiel enemis. Il voient bien que ce n'estoit
                    jeu ne tornoiemant, ainz est bien mortiel battaille. Il se vont donant grant cous
                    sovent et menus, il se despiecent l'escus et desmaillent les auberz, et il se ont
                    tel atornés lour armes que pou vaudront au departir. Il mantenoient lour afere de
                    tel mainiere et si aspremant et si cruelmant qu'il ne estoit cuer d'omes au monde
                    que li veïssent que pitié ne n'aüsse, car sachiez que andeus estoient chevalier de
                    grant valorz. Mez tiel fu l'aventure, et ensi come a droiture plet toute fois, que,
                    quant il ont mantenue lour mellee jusque a midi si fellenesse con voz avés hoï, et
                    Argondrés estoit tel atornés qu'il ne pooit gramant en avant, ainz venoi[t] greppent
                    place.</p>
                    <lb/>
                </div2>
                <div2 xml:id="d001c150" n="147">
                    <head>&lt;147&gt;</head>
                    <p xml:id="d001l471" n="1" rend="unnumbered">Quant m. Percevals voit celui senblant, il ne le resparaingne mie, ne ne n'a nulle
                    pitié, ainz li cort sus plus aspremant qu'il ne avoit fait nulle fois. Il le tient
                    si cort, et li done tant coux sovent et menus qe Argondrés en fu si chargiez qu'il
                    ne puet plus souffrir. Ainz estoit tel atornés qu'il ne se pooit sostenir en estant,
                    ne ne fasoit nul senblant for que le soufrir seulemant. Et quant m. Percevaus voit
                    qu'il les a tiel atornés, il se hurte en lui si duremant q'il le flatiz a la terre
                    tel atornés qu'il chiet tot estandus, et li cort sus tot maintenant, et li arache
                    l'ieume de teste, et li voloit couper le chief.</p>
                    <lb/>
                    <p xml:id="d001l472" n="2" rend="unnumbered">Et quant m. Argondrés se voit si prochain de mort, il a grant doutte. Il li dit: «Ha,
                    franch chevalier, ne m'ociés mie, mais aiés pitié de moi! Et je me teingne pour houtrés,
                    et prenez mon espee que je voz rent». Et quant m. Percevalz voit ce, il dit que ne
                    l'ocira mie, et prent sez espee, et le drece en estant. Et li moine devant li roi,
                    et li dit. «Sire, ai je bien tot achevé ce que a la querelle de ceste dame convient?».
                    «Sire hoïl», fet li roi. Lorz fist li roi prendre Argondrés, et le fait enprisoner.
                    Mes ensi come la verais estoire le tesmoingnera en avant, ne le jugie a mort, car
                    li roi Bandemagus l'eschanp. Et li roi de Norgalles mande un chevalier avech ceste
                    dame, et la fait retorner en sasine de toute sa terre. Mais m. Percevalz ne vait mie
                    avech la dame en son païs, mes la dame au departir li offre soi et quant qu'elle tient
                    au seicle. Atant se part m. Percevaus, et prist conjé dou roi et de la dame, et se
                    mist au cheminz entre lui et sez escuierz. Et chevaucent tant par lour jornés sanz
                    aventure trover que a mentovoir face en contez, qu'il furent venus a Kamaaloth. Et
                    desmonte e&lt;n&gt;mi la cort, la ou il trueve li roi Artus a grant conpangnie de
                    baronz et de chevaliers. Li roi, quant il voit m. Percevalz, il li fait grant joie
                    et grant feste, et le demande comant il avoit achevez la beiçonge de la dame. «Mon
                    seingneur», fait il, «je l'ai achevé mout bien». Mais ne li conte mie comant. Atant
                    se mist avant un de sez escuier, et conte tot l'affer comant avoit estés, dont li
                    roi et toz lez autrez n'ont grant joie.</p>
                    <lb/>
                    <p xml:id="d001l473" n="3" rend="unnumbered">Mes atant laisse li contes a paller de cestui affere, et pallera li maistre d'une
                    des plus bielle aventures dou monde et des greingnor, ensi con vos porés hoïr en avant.
                    [p. 273]</p>
                    <lb/>
                </div2>
                <div2 xml:id="d001c151" n="148">
                    <head>&lt;148&gt;</head>
                    <p xml:id="d001l474" n="1" rend="unnumbered">Ci devise la grant bataille que fu entre m. Lancelot et m. Tristan qant li rois d'Irlande
                    et li rois de Norgales assenblent.</p>
                    <lb/>
                    <p xml:id="d001l475" n="2" rend="unnumbered"></p>
                    <lb/>
                    <p xml:id="d001l476" n="3" rend="unnumbered">En cest pairtie dit li contes que entre li roi d'Yrlande et li roi de Norgalles ont
                    ensenble une grant escorde. Et ce estoit avenue par un chastiaus qui marçesoit a les
                    un et a les autres, et chascunz le voloit avoir par soi. Or avint qu'il se desfierent,
                    et comencent gherre. Et chascun fait son esforz pour aler prendre le chastiaus, et
                    chascuns mande pres et loingn a toz lour amis qu'il les aillent seucore et aidier
                    a ceste beiçonge. Il mandent a la cort li roi Artus, car sachiez que li roi de Norgalles
                    estoit nez pour mere dou lingnajes au roi Band de Benuic, et por ce mande il a m.
                    Lancelot qu'il les aille aidier a tot son pooir. Et li roi d'Irlande - qe Morolt avoit
                    nom pour amor dou buen Morolt d'Yrlande que m. Tristan ocis jadis, cestui estoit niez
                    a la reïne Yçelt -, mande a m. Tristan qu'il ne laist pour rien dou monde qu'il ne
                    li vait aidier a tot son pooir. Et ensi mandent par tot li monde chascuns a tous lour
                    amis qu'il les aillent aidier.</p>
                    <lb/>
                    <p xml:id="d001l477" n="4" rend="unnumbered">Et m. Lancelot et sez frerez et cousins a grant conpangnie des chevalier s'aparoillent
                    pour aler en l'aïde dou roi de Norgalles, car sachiez qu'il furent bien cinqant chevaliers
                    de grant renomés. Et quant il furent aparoilliés, il se mistrent au cheminz pour aler
                    en l'aïde dou roi de Norgalles. Et quant m. Tristan voit que m. Lancelot estoit alés
                    atant de chevaliers en l'aïde dou roi de Norgalles, il prie tant de sez amis qu'il
                    aillent avech lui pour aler en l'aïde dou roi d'Irlande. Et sachiez voiremant que
                    m. Tristan avoit grant haïne ver m. Lancelot, et ce est avenus por ce qu'il avoit
                    hoï que m. Lancelot avoit dit paroules non bien convenables de la mellee que avoit
                    estés entr'aus a la Joioçe Garde. Et por ce dit il a soi meïsmes qu'il convient a
                    cestui point qu'il li mostre apertemant qu'il ne li velt nul bien. Et sachiez que
                    m. Tristan fait bien autant de chevalier con m. Lancelot enmoine, car il fist bien
                    cinquant chevalier tuit preudomes et de grant renomee, et voz e&lt;n&gt; nomerai ici
                    auquanz: il i fu pri[mi]eremant m. Palamidés li Paienz, li puissant chevalier, et
                    m. Lamorat de Galles; et le buen Chevalier a la Coutte Maltaliés et Dynadan son freres;
                    et m. Sagremor le Desireés et m. Ghariet, li freres m. Gauvain; et m. Givret de Lanbelle
                    et m. Erech, le fiz Lac; et tant des autres chevaliers preudomes que bien furent cinquant
                    tuit vaillanz d'armes.</p>
                    <lb/>
                </div2>
                <div2 xml:id="d001c152" n="149">
                    <head>&lt;149&gt;</head>
                    <p xml:id="d001l478" n="1" rend="unnumbered">Quant il furent bien aparoilliés, il se mistrent au cheminz. Et chevauchent tant qu'il
                    ne s'arestrent, sanz aventure treuver que a mentovoir face en contes, la ou li roi
                    d'Yrlande &lt;estoit, et&gt; non pas en Irlande, car il ne i se pooit aler se non
                    pour mer, mais il estoit a un chastel, qui estoit a la isue de la Marche de Norgalles.
                    Et quant li roi d'Yrlande voit m. Tristan a si bielle conpangnie, il li fait grant
                    joie et grant feste, et a toz lez autres ausint. Et quant li roi d'Yrlande ot tot
                    son effors asenblé en celui chastiaus, il s'aparoille a toute sa jenz, et se mistrent
                    au chemin, et chevaucent tant qu'il furent venus en une grant plaingne qui estoit
                    devant le chastiaus dont la scorde estoit. Et enluech drecent lour tref et lour pavilonz,
                    et mistrent lour chanp, et atendoient que li roi de Norgalles et sez homes venissent.</p>
                    <lb/>
                    <p xml:id="d001l479" n="2" rend="unnumbered">Et quant li roi de Norgalles et m. Lancelot ont seü comant li roi d'Yrlande a tot
                    son esfors estoit venus en la praerie dou chastel dont la scorde estoit, il ne demore
                    plus, ainz s'aparoillent au miaux qu'il puent, et se mistrent au chemin. Et chevaucent
                    tant qu'il furent venus en la grant plaingne dou chastiaus, et drecent lour tref et
                    lour pavilonz a dimi liegues propres au roi d'Irlande. Et enluech mistrent lour chanp
                    bien et ordreemant. Quant il furent repousés quatre jorz, li roi de Norgalles envoie
                    sez messajez au roi d'Yrlande, et li envoie tel paroules con voz hoïrés. Li messajes
                    furent deus chevaliers: li un fu m. Blioberis de Gaunes, et li autres fu un chevalier
                    de Norgales, que mout estoit sajes. Cist deus s'en alent tot droitemant au chanp lour
                    enemis, et desmontrent e&lt;n&gt;mi la tref dou roi, la ou il le truevent a grant
                    conpangnie de chevaliers et de barons, et hi estoit m. Tristan. Et quant li messajes
                    furent devant li roi, il le saluent bien et cortoisemant. Et li roi lour rent le salus
                    bien et sajemant come saje roi qu'il estoit, et li fait seoir dejoste lui. Et quant
                    il furent demorés auques, m. Blioberis se lieve en estant, et dit en tel mainieres:
                    «Sire roi», fait il, «li roi de Norgalles voz mande qui est la hors en son chanp a
                    toute sa jenz, et se voz avrés tant de hardiemant que voz voussiés demain hoissir
                    au chanp, qu'il voz vendra a l'encontre a touz sez homes, et vos quide herament mener
                    a desconfitture. Et ancois vos mande qu'il voz vendroit miaux que voz li quitastes
                    le chastiaus que vos voz mettisiez en ceste affere». Et atant se taist qu'il ne dit
                    plus, et s'asiet en son leu. [p. 274]</p>
                    <lb/>
                </div2>
                <div2 xml:id="d001c153" n="150">
                    <head>&lt;150&gt;</head>
                    <p xml:id="d001l480" n="1" rend="unnumbered">Et aprés ne demore gramant que m. Tristan se drece en estant, et respont par le comandemant
                    dou roi a tot ce que m. Blioberis avoit contés pour part dou roi de Norgalles. «Sire»,
                    fait il, «noz avons bien entandus ce que li roi de Norgalles noz mande, a qoi nos
                    respondons hardiemant que nos li vendrons a l'encontre plus avant que dimi voie, et
                    nos trovera demain au chanp aparoilliés de la battaille. Et au soir pora veoir, se
                    il noz vient a l'encontre, comant le fait alera. Et ansois vuoil je que voz faichois
                    savoir a m. Lancelot comant je li mant qu'il pora demain au chanp trover le fiz au
                    roi Meliadus de Leonois. Et li contés que je ne sui venus ne pour autre choçe se non
                    pour esprover le mon cors encontre li suen. Et li contés encore qu'il noz vient asaillir
                    jusque a la Joioçe Garde, sanz ce que je en saüsse rienz; mes or li contés con je
                    li fais savoir que je le desfi, et que demain laierai toz lez autres por lui, et demain
                    pora veoir comant Tristan set ferir de lanse et d'espee». Et a ce se taist m. Tristan
                    qu'il ne dit plus. «Sire», fet m. Blioberis, «vos dites ce que voz plest, mes demain
                    porés apertemant veoir l'esprove!».</p>
                    <lb/>
                    <p xml:id="d001l481" n="2" rend="unnumbered">Lorz se part m. Blioberis et sa conpangnie, et s'en vienent au pavilonz dou roi de
                    Norgalles, la ou il estoit a grant conpangnie de barons. Et m. Lancelot, et grant
                    plantee des chevaliers de son lingnajes, hi estoient ausint. Atant lour conte m. Blioberis
                    comant li roi d'Yrlande oissira demain au chanp, aparoilliés de la mellee. Et ancois
                    conte a m. Lancelot tot ce que m. Tristan li mande, dont m. Lancelot le tient a grant
                    despit, et dit qu'il ne quiert jamés vivre ne voloir henor, se il ne met a bas le
                    grant orgueill de Tristan, et que demain est mestier qu'il le met a mort, ce il onques
                    puet. Mout li a m. Lancelot le cuer enflés de ce qe m. Tristan li a mandés.</p>
                    <lb/>
                    <p xml:id="d001l482" n="3" rend="unnumbered">Que voz en diroie? Quant la battaille fu acreantés de les une partie et de les autres,
                    les jenz s'aparoillent de tot ce que a battaille mortiaus convenoit. Et quant celle
                    nuit fu alés, et li jorz fu venus, li rois et li barons et chevaliers se lievent,
                    et armerent au miaux qu'il puent. Et li roi d'Yrlande fist quatre battaille por le
                    conseil m. Tristan, et en chascune avoit .§{iii.c}. chevaliers, et en chascune mist
                    buen conduiseor. Et enluech avoit li roi son cors, ce est en celle de son regnismes.
                    Et m. Tristan fist une banieres des chevaliers qu'il avoit amenés avech lui, que bien
                    puent estre jusque a cinquant chevaliers, tuit preudomes, et enluech avoit m. Tristan
                    son cors. Et quant il ont ensi ordrés et atiré lour battaille, atant oissirent hors
                    dou chanp, et m. Tristan et ceaus de sa banieres chevauchoient tot primieremant. Et
                    aprés vont battaille aprés battaille bien et ordreemant, et vont plus avant que dimi
                    voie entres les uns chanp et les autres, et atendoient que li roi de Norgalez et sa
                    jenz vennissent a la mellee. Et quant li roi de Norgalles et m. Lancelot ont seü que
                    li roi d'Yrlande ot fait quatre battaille, il font ausi quatre battaille, car sachiez
                    qu'il n'avoit gramant avantajes de les une jenz et de les autres, et ausint mistrent
                    en chascune .§{iii.c}. chevaliers et buen conduiseor. Et m. Lancelot et ceaus de son
                    lingnajes firent une banieres. Et quant il ont ordree et atiré lour affere bien et
                    sajemant, il se mistrent a la voie, tot en tel mainieres comant avoient fait lour
                    enemis, car m. Lancelot et celz de sa banieres venoient tot primieremant &lt;et&gt;
                    aprés venoient battaille aprés battaille. Et chevauchent tant qu'il furent venus a
                    une abaletrie pres a ceus d'Yrlande. Et quant les une jenz et les autres furent au
                    chanp aparoilliés, m. Tristan ne fait nul deleament, ainz comande a ceaus de sa baniere
                    qu'il laissent corre, et propremant a ceus dou lingnajes au roi Band de Benuic.</p>
                    <lb/>
                    <p xml:id="d001l483" n="4" rend="unnumbered">Et atant ne i ot plus deleament, ainz baissent lez glaivies et mistrent chevaus a
                    sporonz, et vont ver eaus mout hardiemant. Et m. Tristan venoit tot devant les autres
                    armés et acesmés mout richemant. Et quant m. Lancelot voit venir ensi m. Tristan,
                    cu'il bien connoissoit et ceaus de sa banieres, il ne i demore mie, ainz se met tot
                    maintenant les glaivies baissiés, et comande a ceaus de sa banieres que il le sivent.
                    Et il le font maintenant, car il hurten tuit ensenble, et vont ver lour enemis si
                    grant alleüre qu'il senbloit que la terre se deüst fondre desout eaus.</p>
                    <lb/>
                </div2>
                <div2 xml:id="d001c154" n="151">
                    <head>&lt;151&gt;</head>
                    <p xml:id="d001l484" n="1" rend="unnumbered">Et m. Tristan et m. Lancelot, qui venoient devant toz les autres, ne le refusent pas,
                    ainz vont les uns verz les autres come mortiel enemis. Et quant il vienent au jondre
                    des glaivies, il se trefierent sor l'escu de toute lour force si roidemant q'il font
                    andeus les glaivies voler en pieces, mes de selle ne se remuent ne pou ne grant. Et
                    les autres chevaliers se trefierent ensemble. Or peüst veoir grant esfrocier de lanse,
                    or peüst l'en veoir maint chevaliers verser a la terre, car sachiez sanz nulle faille
                    que en toutes les autres jenz ne avoit tant de preudomes con il avoit en cist cent
                    chevalier. Et quant il ont froissiés lour glaivies, il mistrent main a l'espee, et
                    se tredonoient grandismes coux. Or peüst l'en veoir fere grant mervoille au buen Palamidés
                    et a m. Tristan et a m. [p. 274] Lamorat de Galles et au Chevalier a la Cotte Maltaliés,
                    et a maint des autres de lour partie. Et m. Lancelot et Hestor son freres, et maint
                    des autres de lour partie la font ausi mout bien.</p>
                    <lb/>
                    <p xml:id="d001l485" n="2" rend="unnumbered">Que voz en diroie? M. Tristan et m. Lancelot sunt bech a bech et front a front. Il
                    ont laissiés toz les autres, et se conbattoient ensenble duremant. Or puet l'en veoir
                    grant coux doner et recevoir, or puet l'en veoir tot apertemant deus des meillor chevalier
                    dou monde en battaille mortiaus, or ne puet l'en dir qu'il ne connoisse les un les
                    autres. Ce ne est pas jeu ne tornoiemant, ainz sunt bien por ocire les uns les autres,
                    et mout est cruelz et aspre et fellenesse a veoir la battaille. Et li roi d'Irlande
                    et ceaus de Norgalles comande chascuns a sa primiere battaille qu'il laissent corre
                    sour lour enemis, et il font le comandemant lour seingnor. Il vienent les une jenz
                    encontre les autres les glaivies baissiés tant con il puent de lour chevaus trere.
                    Et quant il vienent au jondre des glaivies, il i fu si grant l'esfrocier des lances
                    que ce fu une grant mervoille a veoir. Or peüst l'en veoir maint chevaliers verser
                    a la terre que ne avoient pooir d'eaus relever. Que vos en diroie? Il ne demore gramant
                    que toutes les battailles estoient pour ygal eu chanp. La crie et la noisse i estoit
                    si grant que l'en ne hoïst le Deu tonant, car sachiez que la battaille estoit mout
                    cruelz et pesmez, que de male hore fu comenciez, que maintes preudomes hi morent,
                    et maintes dames en seront a toz jorz mais en plores et en lermes.</p>
                    <lb/>
                    <p xml:id="d001l486" n="3" rend="unnumbered">M. Tristan et m. Lancelot ne entendent a autre chouçe se non a melleer entr'aus deus.
                    Et sachiez tot voirémant que nulle foiz ne se conbattoient si duremant come a cestui
                    point, car la battaille dou Peron Merlin et celle de la Joioçe Garde fu noiant enver
                    ceste, car il ne abandone les uns les autres, ainz sunt toz jorz front a front. Il
                    ne se vont pas esparaingnant, ainz se mostrent bien qu'il sunt mortiaus enemis. Il
                    mantienent lour affere de tel mainieres que ce est une cruel chouçe a veoir. Il se
                    desmaillent les auberz, il se font sovent fois sentir lour espee en lour charz nue.
                    Il dit chascuns en son cuer qu'il aiment miaux morir que perdre ici son &lt;on&gt;or,
                    car chascuns connuit bien que celui que sera ici vencus, sera &lt;hunis&gt; a toz
                    jorz. Mais por ce que ce ne est pas jeu ne tornoiemant, ainz est bien mortiaus battaille,
                    por ce doit croire chascuns qu'il s'esforcent outre pooir de mettre a mort les uns
                    les autres.</p>
                    <lb/>
                    <p xml:id="d001l487" n="4" rend="unnumbered">Et la ou il se conbattoient en tel mainieres con voz avés hoï, et m. Tristan, que
                    grant haïne avoit sour m. Lancelot, li dit par grant corrus: «Sire Lancelot, sire
                    Lancelot! Or avés au devant Tristan, ne ne voz a pas asailli en repoust ensi con voz
                    feïstes moi a la Joioçe Garde, maiz voz ai fait savoir par mai&lt;n&gt;tes fois comant
                    je voz vendrai a l'encontre en ceste battaille mortiaus. Et voz en defe&lt;n&gt;dés
                    tant con voz poés, car Tristan voz mettra a mort, se je onques porai». «Sire Tristan,
                    sire Tristan!» fet il, «veés et le fiz au roi Band, que petit priçe votre menace.
                    Mais vos farai achater chieremant la grant fellenie de voz!».</p>
                    <lb/>
                </div2>
                <div2 xml:id="d001c155" n="152">
                    <head>&lt;152&gt;</head>
                    <p xml:id="d001l488" n="1" rend="unnumbered">Aprés ceste paroles ne font nul deleament, ainz cort les uns sour les autres mout
                    aspremant, et mout se tredonoient grandismes coux sovent et menus. Il font bien tant
                    qu'il est grant mervoille comant il avoient tant durés qu'il n'estoient mort. Et sanz
                    faille se il ne fussent si poissant con il estoient qu'il seront a piece mort. Il
                    se sunt tiel atornés qu'il ne puent grament en avant. Et sachiez dé voir qu'il ne
                    puent gabber les uns les autres, car ensi come la verais estoire le tesmoingne, qui
                    aüsse regardés l'affer de les un et de les autres ne saüst li quelz eüsse le meillor
                    de la battaille, si estoit ygal.</p>
                    <lb/>
                    <p xml:id="d001l489" n="2" rend="unnumbered">Et quant il estoient si lax et si travailliés qu'il ne puent plus en avant, et chascuns
                    ne atendoient for la mort, et sachiez de voir qu'il seront mors andeus avant qu'il
                    fussent partis d'eluech. Mais m. Hestor de Marés, et m. Blioberis, et maint autres
                    de celui lingnajes qe voient m. Lancelot a si grant meschief, il lairent tuit les
                    autres beiçonz, et s'en vont mout hastivemant celle parte. Et quant m. Palamidés et
                    m. Lamorat et li buen Chevalier a la Cotte Maltaliés, et maintes chevalier de lour
                    partie, virent venir ceaus dou lingnajes au roi Band que aloient si sour m. Tristan,
                    il ne li refusent, ainz vont contr'aus mout hardiemant. Or peüst l'en veoir doner
                    grandismes coux de lour espee trinchant. Il ne se vont pas esparaingnant, ainz s'en
                    vont bien mostrant qu'il sont mortiel enemis. Male merci a les uns de les autres,
                    et de male hore fu comenciez ceste battaille, car maintes preudomes hi recevent mort
                    et honte et domajes.</p>
                    <lb/>
                    <p xml:id="d001l490" n="3" rend="unnumbered">Que voz en diroie? D'andeus parz hi vindrent li chevaliers, et hi estoit si grant
                    li chappelleis et li ferreis de l'espee que l'en ne hoïst le Deu tonant. Il se ocient,
                    il se abattoient, il se menoient de tel mainieres que ce estoit un grant pechiez a
                    veoir. Ce ne est pas jeu ne torneament, ainz est bien mortiel battaille, la plus que
                    jamés fust veüe. [p. 275]</p>
                    <lb/>
                </div2>
                <div2 xml:id="d001c156" n="153">
                    <head>&lt;153&gt;</head>
                    <p xml:id="d001l491" n="1" rend="unnumbered">Et m. Lancelot, et m. Tristan et m. Palamidés, et m. Lamorat, et m. Hestor, et li
                    buen Chevalier a la Cotte Maltaliés, et les autres buen chevalier qui i estoient,
                    qui aüsse veü li granz coux qu'il se tredonoient et recevent, et les granz mervoille
                    qu'il fasoient, seüremant peüst dir qu'il sunt li meillor chevalier dou monde. Que
                    voz aleroie disant? Il ne i gaaingne gueres ne l'une partie ne les autre, ainz i morent
                    maint preudomes, et mout i sunt batus et maumenés li chevaliers, d'andeus parz. Il
                    ne i avoit nul si ardis que ne aüsse grant doutte et grant peor.</p>
                    <lb/>
                    <p xml:id="d001l492" n="2" rend="unnumbered">Et quant li soleil tornoit au declin, et la nuit aprochoit, il convient a fine force
                    de partir, et se tornerent chascuns en lour chanp, et chascuns enportrent li suen
                    mors, et li firent enterrer en terre beneoit. Et quant il furent desarmés, li baronz
                    et chevalier dou roi d'Yrlande s'en alent a la tref dou roi, et mout tenoient grant
                    pallemant de la jornee, et mout treuvent qu'il avoient receü grandismes domajes, car
                    sachiez tot voiremant qu'il lour falloient plus de cent chevaliers, dont il n'avoient
                    grant ire et grant courrus.</p>
                    <lb/>
                </div2>
                <div2 xml:id="d001c157" n="154">
                    <head>&lt;154&gt;</head>
                    <p xml:id="d001l493" n="1" rend="unnumbered">Et quant li baron et chevaliers dou roi de Norgalles furent desarmés, il s'en aloient
                    au pavilon dou roi, et treuvent encore qu'il avoient receü grandismes domajes, bien
                    ausi granz con ceaus d'Yrlande. Que voz en diroie? Li navrés se firent laver et bender
                    lour plaies, et se coucierent et dormirent jusque a l'endemain.</p>
                    <lb/>
                    <p xml:id="d001l494" n="2" rend="unnumbered">Et quant l'endemain fu venus, il se lievent si lax et si travailliés et batus qu'il
                    ne i avoit nul si hardis que voluntés aüsse de mellee. Il se repousent quatre jors,
                    qu'il ne entendoient a autre chouçe for que a lour repouser et sojorner. Au quint
                    jor li roi de Norgalles, que mout estoit preudomes, dit contre son quer que trop seroit
                    grant domajes se il asemblent plus gent encontre gent, car trop i porent morir de
                    les une partie et de les autres. Et por ce dit il qu'il le veaut desrainier li son
                    cors encontre ceaus d'Yrlande. Et por ce i mande il quatre chevaliers a cui li roi
                    avoit enchargiés la beiçonge. Et quant il ont entandus le comandemant lour seingnor,
                    il montrent en lour chevaus, et chevauchent tant qu'il furent venus eu chanp lour
                    enemis. Et s'en vont tot droitemant au pavilon dou roi d'Yrlande, la ou il treuvent
                    li roi a grant conpangnie de baronz et de chevaliers. Et m. Tristan et m. Palamidés
                    et lour conpangnons hi estoient ausint. Et quant li quatre chevaliers furent devant
                    li roi, il le saluent bien et sajemant. Et li roi lour rent le salus bien et cortoisemant,
                    et li rechuit henorablemant, et li fait asetter dejoste lui.</p>
                    <lb/>
                    <p xml:id="d001l495" n="3" rend="unnumbered">Et quant il i furent demoré auquanz, atant se lieve en estant li un des quatre chevaliers,
                    et dit: «Sire roi, li roi de Norgalles, que nostre seingnor lige est, voz mande par
                    nos qu'il dit qu'il est trop grant domajes d'asenbler gent encontre gent, car trop
                    preudomes i porent morir avant que l'affer fust aconplis. Et por ce voz mande il qu'il
                    le veaut desrainier li vottre cors encontre li suen en battaille chanpiaus. Et celui
                    qui sera menés a outrance quitera li chastiaus debonairemant. Et ce est ce que nostre
                    seingnor vos mandi par noz». Atant se taist qu'il ne dit plus, et s'asiet en son leu.
                    Aprés ce ne demore gramant que li roi respont, et dit: «Seingnor, je connuit tot apertemant
                    que tot ensint con votre seingnor me mande, est il verités, car grant domajes sera
                    se nostre gens se asenblent ensenble. Et sai bien qu'il est le meillor qu'il se desraine
                    par son cors et par [moi]. Mais Dex le set que je ne porai si prochainement, car je
                    sui encore si enavrés que je ne poroie porter armes. Mais quant je porai, je le firai
                    voluntierz». Atant se taist li roi qu'il ne dit plus.</p>
                    <lb/>
                    <p xml:id="d001l496" n="4" rend="unnumbered">Et quant m. Tristan hoï ensi paller li roi, il se met avant tot maintenant, et dit:
                    «Seingneur chevalier, vos veés que li roi est si navrés qu'il ne poroit fere ceste
                    battaille, mais il mettra au chanp un son chevalier par sa querelle defendre, et ce
                    sera li mon cors meïsmes. Et vos di que je ne me vuoill conbattre au roi de Norgalles,
                    mes je me conbatterai encontre m. Lancelot dou Lac, et encontre son cors le vuoill
                    je desrainier. Et je firai creanter a monseingnor li roi que ci est que se je saroie
                    menés a outrance, qu'il quitera li chastiaus, et ausi se m. Lancelot sera vencus,
                    volon nos que li roi de Norgalles quit ausi li Chastel». Et atant se taist m. Tristan
                    qu'il ne dit plus.</p>
                    <lb/>
                </div2>
                <div2 xml:id="d001c158" n="155">
                    <head>&lt;155&gt;</head>
                    <p xml:id="d001l497" n="1" rend="unnumbered">Quant li quatre messajes hoïrent ce que m. Tristan avoit dit, il demandent au roi
                    se il le veaut ensint con m. Tristan dist. Et li roi dit qu'il le veaut voluntierz,
                    puis que a m. Tristan plet. Atant se partirent li quatre messajes, et se tornerent
                    en lour chanp, la ou il desmontrent a la tref dou roi, la ou il treuvent li roi et
                    m. Lancelot, et maint autres barons et chevaliers. Et quant il furent demorés auquanz,
                    et li roi de Norgalles li demande se li roi d'Yrlande veaut «ce que je li ai mandés».
                    Atant se [p. 275] drece en estant li un de ceaus quatre chevaliers, et dit: «Mon seingnor,
                    sachiés tot voiremant qe quant nos fumes devant li roi d'Yrlande, et nos li diemes
                    tot ce que voz noz enchargiastes, et il noz respondi qu'il le voloit voluntierz, mes
                    il noz dist qu'il estoit si enavrés qu'il ne poroit entrer en chanp pour porter armes
                    jusque a un mois. Mais tot maintenant qu'il ot dit cest paroles, atant se miste avant
                    m. Tristan de Leonois, et dit qu'il veaut fere ceste battaille, mais non pas encontre
                    vos, mais nos dit qu'il se veaut conbattre encontre m. Lancelot, que ci est. Et veaut
                    que celui roi que li suen chevalier sera menés a outrance, quit le chastiaus a les
                    autres. Et ce est ce que li roi d'Irlande et m. Tristan voz mande par noz». Et atant
                    se taist qu'il ne dit plus.</p>
                    <lb/>
                </div2>
                <div2 xml:id="d001c159" n="156">
                    <head>&lt;156&gt;</head>
                    <p xml:id="d001l498" n="1" rend="unnumbered">Quant m. Lancelot ot entandus ce que m. Tristan li mande, il n'a tot le quer enflés
                    et plein de maltalent. Il se met avant tot maintenant, et dit: «Sire roi, puis que
                    m. Tristan ha ensi devisés l'affer, je le vuoill voluntierz, et farai ceste battaille,
                    c'il vos plest». «Sire Lancelot», dit li roi, «a moi plet il bien, se a vos plest».
                    «Donc alonz tot maintenant», fait m. Lancelot, «et si acreanterés la battaille entre
                    li roi d'Yrlande et voz», et li roi li dit qu'il le veaut bien. Atant montrent entre
                    li roi et m. Lancelot bien a vins chevaliers sanz nulle armes for que de lour espee
                    seulemant. Il se mistrent a la voie, et chevauchent tant qu'il furent venus a dimi
                    voie entre les un chanp et les autres, et enluech s'arestrent. Et mandent au roi d'Irlande
                    qu'il veingne pour creanter la battaille.</p>
                    <lb/>
                    <p xml:id="d001l499" n="2" rend="unnumbered">Et quant li chevalier a cui li roi avoit enchargiés la beiçonge fu venus devant li
                    roi d'Yrlande, il li dit: «Sire, sachiez de voir que li roi de Norgalles voz atent
                    entre lui et m. Lancelot, et sunt venus a dimi voie sanz nulle arme for que de lour
                    espee, et vuelent acreanter la battaille, et vos mande que voz hi alés a tel conpangnie
                    con voz plest, sanz nulle armes for que d'espee». Et quant li roi d'Yrlande et m.
                    Tristan ont entandus ce que li roi de Norgalles et m. Lancelot lour ont mandés, et
                    comant il estoient venus pour creanter la battaille, il ne font nulle demorance, ainz
                    montrent bien autant de chevaliers con li roi de Norgalles estoit venus, et se mistrent
                    a la voie. Et chevauchent tant qu'il furent la ou li roi de Norgalles et m. Lancelot
                    estoient, et lour conpangnons; il saluent les uns les autres bien et cortoisemant.
                    Aprés ce ne demore gramant que messire Lancelot se met avant et dit: «Sire Tristan,
                    vos m'avés mandés que vos volés desrainier toz l'affer de cist deus rois contre moi
                    en battaille chanpiaus, et celui roi que li suen chevalier sera vencus et menés a
                    outrance, quitera li chastel a les autres. Et por ce vuoill je savoir de vostre bouche
                    se il est ensi veritéz». «Sire Lancelot», fait m. Tristan, «je vos di qu'il est ensi
                    veritez, et voiremant vuoill je entrer contre voz en chanp par ceste querelle desrainier,
                    le mon cors encontre le vostre en battaille chanpiaus». «Tristan,Tristan!» fet m.
                    Lancelot, «l'en vos a serviz et henorés jusque a cestui point, mes d'ore en avant
                    soiés aseür que je sui votre enemis mortiaus, et je, et touz ceaus de mon lingnajes.
                    Et de ce que voz dites, que volés entrer en chanp contre moi en battaille mortiel,
                    ce me plet bien, et je ne quier autre chouçe de voz for que la battaille. Et si vos
                    di que je vuoill que andeus cist rois le creantent ore&lt;n&gt;droit». «Sire Lancelot»,
                    fait m. Tristan, «sachiez que se vos avés voluntés d'estre au chanp o moi, et je vos
                    di que je ne desir autre chouçe tant con je fais la battaille de voz. Et a l'endemain
                    vuoill je voiremant qu'elle soit».</p>
                    <lb/>
                    <p xml:id="d001l500" n="3" rend="unnumbered">Lors paroles m. Hestor de Marés, et li dit: «Sire Tristan, vos avés grant desirierz
                    de melleer a monseingnor mon freres, mais sachiés que quant vos avés ceste voluntez,
                    et que avés enpris ensi haïne contre noz, il convient que voz en soiés mis a mort
                    prochainemant». «Hestor, Hestor!» fet m. Tristan, «je vos di que je ai petite peor
                    et doutte de votre lingnajes, car je vos fais savoir que je sui bien d'ausi grant
                    lingnajes con voz estes». Atant veaut respondre m. Hestor, mais m. Lancelot ne le
                    laisse, ainz li dit qu'il soit en pes.</p>
                    <lb/>
                    <p xml:id="d001l501" n="4" rend="unnumbered">Lorz paroles li roi de Norgalles, et dit contre li roi d'Yrlande: «Sire, je croi que
                    nos somes bien en une voluntés de ce que vos volés mettre au chanp par votre partie
                    m. Tristan, et je i metrai pour la moie m. Lancelot. Et celui qui sera li suen chevalier
                    menés a outrance, quitera li chastel a les autres». «Ce vuoill je bien», fet li roi
                    d'Yrlande, «et ensi le creant je et ottroie devant tuit cist jentilz homez que ci
                    sunt». «Et je le creant et ottroie ausint», fait li roi de Norgalles. Atant se mistrent
                    avant m. Tristan et m. Lancelot, et donent li gajes de la battaille, et distrent qu'il
                    volent qu'elle soit l'endemain. Et ensi fu acreantés la battaille d'andeus parz con
                    voz avés hoï, entre deus li meillor chevalier dou monde. Et quant il ont ce fait,
                    il se partirent les uns da les autres, et tornerent chascuns en son chanp. Et mout
                    est tenus ceste [p. 276] chouçe a la greingnor mervoille dou monde, et mout en parloient,
                    les une partie et les autres, de ce qu'il sunt devenus ensi enemis m. Tristan et m.
                    Lancelot, que soloient estre si granz amis.</p>
                    <lb/>
                </div2>
                <div2 xml:id="d001c160" n="157">
                    <head>&lt;157&gt;</head>
                    <p xml:id="d001l502" n="1" rend="unnumbered">Or avint que celui jor meïsmes que la battaille fu acreantés, hi vint monseingnor
                    Gauvain, que li roi Artus hi avoit mandés por mettre pes entr'aus. Et avoit en sa
                    conpangnie jusque a .§{ii.c}. chevaliers armés de toutes armes. Et s'en vient entre
                    les uns chanp et les autres, et fait comander a li un roi et a les autres qu'il aillent
                    paller a llui. Et aprés ne demore gramant que li roi d'Yrlande et li roi de Norgalles,
                    a grant conpangnie de chevalier, hi vindrent. Et m. Gauvain lour dit comant li roi
                    Artus lour mande sour perdre lour terre, qu'il ne i ait plus coux donés, et qu'il
                    soient devant lui de celui jorz a quatre mois. Et celui que avra le droit dou chastelz,
                    le fira doner. Et li deus rois distrent qu'il firont le comandemant lour seingneur
                    li roi Artus, con de lour seingnor lige qu'il est.</p>
                    <lb/>
                    <p xml:id="d001l503" n="2" rend="unnumbered">Que vos en diroie? Atant se partirent li deus rois, et chascuns se torne en son païs
                    a toute lour gens. Et m. Gauvain dit mout maus a m. Lancelot et a m. Tristan de ce
                    qu'il avoient enpris battaille ensemble. Atant s'en vait m. Gauvain dedenz le chastel,
                    et le fait garder par le roi Artus, et puis s'en torne a Kamaaloth. Car m. Gauvain
                    et sa conpangnie chevauchent tant par lour jornés sanz aventures trover que a mentovoir
                    face en contes qu'il furent venus en la maistre ville de Kamaalot, la ou il treuvent
                    li roi Artus a grant conpangnie de barons et de chevaliers.</p>
                    <lb/>
                    <p xml:id="d001l504" n="3" rend="unnumbered">Et &lt;quant le roy vit son nepveu, il lui fist grant joye et grant feste,&gt; [et
                    a chief de pieces li demande com]ant il avoit achevé la beiçonge dou roi d'Yrlande
                    et dou roi de Norgalles. Atant li conte m. Gauvain tot l'affer comant avoit estés,
                    et encore conte comant m. Tristan et m. Lancelot avoient enpris battaille mortiaus
                    ensemble, dont li roi et tous les autres qui la estoient le tienent a grant mervoille,
                    et mout en parloient les uns et les autres de ceste chouçe.</p>
                    <lb/>
                    <p xml:id="d001l505" n="4" rend="unnumbered">Mez atant laisse li contes a paller de cestui fait, que plus ne en pallera a cestui
                    point, et pallera li maistre de mesire Percevaus li Gallois.</p>
                    <lb/>
                </div2>
                <div2 xml:id="d001c161" n="158">
                    <head>&lt;158&gt;</head>
                    <p xml:id="d001l506" n="1" rend="unnumbered">Comant m. Percevalz se conbati a m. Separ, li frere m. Palamidés.</p>
                    <lb/>
                    <p xml:id="d001l507" n="2" rend="unnumbered"></p>
                    <lb/>
                    <p xml:id="d001l508" n="3" rend="unnumbered">Or dit li contes que m. Percevalz li Gallois estoit en la maistre ville de Kamaaloth,
                    en celui tenz qu'il estoit retornés de Norgalles, quant il fist la grant battaille
                    avech m. Argondrés li Ros. Il dit a soi meïsmes qu'il velt aler querant aventures
                    por le reiames de Logres. Et une domence, bien pour maitin, se lieve, et prent sez
                    armes, et monte a chevaus mout priveemant, car il ne voloit que nul le saüst qu'il
                    fust mis en queste. Il ne moine nulle conpangnie for que un escuier seulemant, qui
                    li portoit son escus covert d'une o[u]çe vermoille. Il chevauce maintes jornés sanz
                    aventure treuver que a mentovoir face en contes.</p>
                    <lb/>
                    <p xml:id="d001l509" n="4" rend="unnumbered">Or avint que un jor qu'il chevauchoit par une grant foreste, atant fu venus en une
                    granz place mout bielles, et mout environés de biaux arbres. Et enmi leu de celle
                    place avoit un pa[vilon]s tandus, le plus biaus et le plus riche dou monde a veoir.
                    Et quant m. Percevalz aproche dou pavilons, atant hi vint un vallet que li dit: «Sire
                    chevalier, arestez vos, car vos ne poés passer sanz jostes, ne vos ne chevalier errant
                    que par ci passent. Car un chevalier a cui je sui, que eu pavilons est, vendra tot
                    maintenant joster a voz». «Vallet», fait m. Percevaus, «de ce que votre sire m'appelle
                    de jostes, me plet assez, car maint jorz sunt que je n'ai estés desi[rant]. Et por
                    ce di a ton seingnor que je l'atendrai ci tant qu'il vendra». Atant se part li vallet,
                    et se met dedenz le pavilonz, et trueve li chevalier que se fasoit armer hastivemant.
                    Et se aucun me demandoit qui li chevalier estoit, je li diroie que ce estoit Separ
                    le Mesconneüs, li freres de m. Palamidés. Et sachiez san nulle faille que cestui Separ
                    estoit un des buen chevalier dou monde, et des plus poissant, et avoit avech lui un
                    des plus bielle dames dou seicle. Et demoroit en celui leu por ce que toz jorz i trepassoient
                    chevalier herrant. Et a la dame qu'il avoit avech lui voloit il grant bien, et par
                    son amor aloit il faisant maintez chevaleries. Et por ce que sa dame veïsse sa grant
                    proesse, l'avoit il amenés avech lui en celui leu. Et quant il fu armés mu bien, il
                    monte sour son chevaus, et la dame monte sour un riche palefrois acesmés mout richemant.
                    Et hoissirent hors des pavilons, et s'en vienent la ou m. Percevaus estoit tot aparoilliés
                    de la jostes. M. Percevalz salue la dame et li chevalier mout sajemant, et il li rendent
                    le salus bien et cortoisemant. «Sire», fait messire Percevalz, «sui je arestés, ou
                    alerai je quitemant avant?». «Sire», fet cil, «il vos convient a moi [p. 276] joster,
                    si verons li quelz est meilor chevalier de noz deus ap&lt;ertemant».</p>
                    <lb/>
                    <p xml:id="d001l510" n="5" rend="unnumbered">Aprés ceste paroule il ne&gt; font nul deleament, mes tot m[ainte]nant se esloingnent
                    andeus bien une harpant. Il baissen les glaivies, et mistrent chevaus a sporonz, et
                    vient les uns ver les autres mout hardiement. Que vos en diroie? Li chevaus sont fort
                    et isniaus, et li chevaliers que desus estoient sunt preuz et poissant. Il ne est
                    jeu de lour venir, car sachiez qu'il venoient de si grant alleüre qu'il [senbloit]
                    que la terre se deüst fondre desout eaus. Et quant il vienent au [joindre] des glaivies,
                    il se trefierent sour l'escuz de toute lour force, si qu'il font andeus les glaivies
                    voler en pieces, mes de selle ne se remuent ne pou ne grant, car li chevaus aloient
                    si large que li chevaliers ne se trehurterent ensemble. Ainz vait chascunz houtre
                    parfornir son poindre. Andeus avoient ire de ce qu'il ne avoit abatus les uns les
                    autres. Et aprés ce ne demore gramant qu'il revint les unz verz les autres. «Sire»,
                    fet li chevalier dou pavilons, «encore ne peonz veoir li quelz de noz est meillor
                    chevalier de lanse». «Sire», fait m. Percevalz, «je croi que vos avés en votre pavilons
                    grant piantee des glaivies, et por ce preno&lt;n&gt;s tant de lanse que nos veons
                    li quelz de noz se tendra miaux a chevaus». «Sire», fait li chevalier dou pavilons,
                    «ce me plet bien!». Lors comande tot maintenant que l'en li aport des glaiviez assés.
                    Li vallet fait tantost le comandemant son seingnor, car il s'en vait tantost et revint,
                    et ot aportés glaivies assez, et en baille une a chascuns chevalier, cort et gros
                    et li fer trinchant.</p>
                    <lb/>
                </div2>
                <div2 xml:id="d001c162" n="159">
                    <head>&lt;159&gt;</head>
                    <p xml:id="d001l511" n="1" rend="unnumbered">&lt;Quant les chevaliers ont recouvré&gt; les glaivies, &lt;il n'y font nul delaiement,
                    ains s'entreesloignent tantost et murent chevaulx des&gt; sporonz. Et vient les uns
                    verz les autres si grant alleüre qu'il senblent foudre et tenpestes. Et quant il vienent
                    au jondre dez glaivies, si i met chascuns cuer et force, il se trefierent sour l'escus
                    si roidement qu'il font andeus [les glaivies voler en pieces] et aprés le bliçemant
                    des glaivies [il se treürterent] d'escus et de cors et [des viçajes si] duremant ensenble
                    que andeus [alent] a la terre tiel atornés qu'il ne sevent s'il estoit nuit ou jorz,
                    ainz giçoient a la terre ausi con c'il fussent mors.</p>
                    <lb/>
                    <p xml:id="d001l512" n="2" rend="unnumbered">Et quant la dame voit son amis que en tel mainieres giçoit a la terre, elle n'a si
                    grant ire car pou qu'elle ne muert de duel. Elle voloit aler a llui, mais sez vallet,
                    que assés n'i avoit, ne la laissent aler mie, ainz la reconfortent assez. Et quant
                    li chevalier furent jeü a la terre une grant pieces, il se relievent andeus au miaus
                    qu'il puent, mais il aloient chancelant ausi con se la terre se fremuast desout eaus.
                    Et quant il furent revenus en force et en pooir, li chevalier dou pavilonz dit a soi
                    meïsmes que de grant pooir est li chevalier, et que a piece mais ne truevé chevaliers
                    que si aspremant l'encontrast con cestui a fait a cestui point. Et m. Percevalz dit
                    tot autretel de lui, et mout le priçe en son quer, et dit bien q'il est un des plus
                    preudomes dou monde.</p>
                    <lb/>
                    <p xml:id="d001l513" n="3" rend="unnumbered">Que vos en diroie? Li chevalier ne font nul deleament, mes tot maintenant qu'il furent
                    revenus en pooir et en force il mistrent main a l'espee, et se gettent l'escus devant,
                    et s'aparoillent de la mellee. Et quant il furent aparoilliés, li chevalier dou pavilons
                    paroule a m. Percevalz, et li dit: «Sire chevalier, selonc ce que je ai veü, noz ne
                    peons savoir le meillor de noz as glaivies, mes nos le poronz veoir prochainemant
                    as brand». «Sire», fet m. Percevals, «or sachiez de voir qu'il me targe formant que
                    nos [procha]chomes nostre [onor a l']espee». Aprés ceste paroles ne i ot plus pallemant,
                    ainz drecent l'espee contremont, et cort les uns sour les autres, et se tredonoient
                    grandismes coux de lour espee trinchant; il comencent une mellee mout dure et pesmes.
                    Il ne se vont mie esparaingnant, ainz mostre lez uns a les autres qu'il sunt mortielz
                    enemis. Il fiert et maille tant les uns sour les autres, et tant se tredonent granz
                    coux sovent et menus, qe ce estoit une grant mervoille qu'il n'estoient andeus mors.
                    Il s'avoient tiel atornés qu'il ne puent grament en avant, et il estoient si lax et
                    travailliés qu'il convient a fine force que li un se trait ensus de les autres, pour
                    recovrer aleyne &lt;et&gt; force. Et ensi se repousent li deus chevaliers.</p>
                    <lb/>
                    <p xml:id="d001l514" n="4" rend="unnumbered">Et quant li chevalier dou pavillonz ont esprovés la grant proesse de m. Percevaus,
                    il dit bien encontre son cuer que voiremant est cestui un des meillor chevalier dou
                    monde. M. Percevaus dit que voiremant est cestui chevalier a cu'il se conbat li plus
                    poissant a qu'il se conbatisse a piece mais. Et la dame, que avoit veü la battaille
                    si dure et pesmes, et avoit veü que li chevalier s'estoit si bien mantenus, elle a
                    grant doutte et peor de son amis. Car sachiez sanz nulle faille qu'elle amoit Separ
                    sour toute rien dou monde. Et por ce dit elle a soi meïsmes qu'elle departira la battaille,
                    se elle onques poira. Et quant li chevalier se furent tant repousés qu'il ont recovrés
                    aleyne et force, il voloient recomencier la battaille. Mais la dame, tot maintenant
                    qu'elle vit qu'il [p. 277] fasoient senblant de mellee, elle desmonte de son palefrois,
                    et s'en vait heurament, et se met entr'aux deus, et dit contre m. Percevalz: «Sire
                    chevalier, je vos pri que vos ne voz conbattés plus a cestui chevalier, car votre
                    haïne ne est si grant que vos deüssiés tant aler avant de la mellee. Et ancois vos
                    est pour aventures des conpains de la Table Reonde; et cestui chevalier a cui vos
                    voz conbattés est grant amis de toz ceaus de celle conpangnie!».</p>
                    <lb/>
                </div2>
                <div2 xml:id="d001c163" n="160">
                    <head>&lt;160&gt;</head>
                    <p xml:id="d001l515" n="1" rend="unnumbered">«Dame», fet m. Percevalz, «et qui est cestui chevalier a cui je me conbat?». «Sire»,
                    fet elle, «ce est Separ, le fiz Esclablor le Mesconneüs, et freres m. Palamidés, li
                    meillor chevalier dou monde!».</p>
                    <lb/>
                    <p xml:id="d001l516" n="2" rend="unnumbered">Et quant m. Percevalz entent que ce est Separ, qui est li suen greingnor amis dou
                    monde, il a grant ire de ce qu'il s'est tant conbatus a lui. Il gette tot maintenant
                    son escus a la terre, et li rent son espee, et li dit: «Sire Separ, merci por Deu,
                    prenés mon espee, que je me teingne pour houtrés. Et pardonés moi de ce que je me
                    sui conbatus a vos; mes Damedeu le set, que mesconnoissance le me fist fere». Quant
                    Separ entent la debonarités dou chevalier, il le tient a grant chouçe, et le demande
                    qu'il est. «Sire», fet il, «je sui Percevals de Galles, li votre chevalier et cier
                    amis!». Quant Separ entent que ce estoit m. Percevalz li Gallois, cu'il tant amoit,
                    il ne fait nul deleament. Il gette tantost son escus a la terre, et li rent sez espee,
                    et li dit: «Haÿ, messire Percevaus, vos soiez li tres bien venus, et prenés mon espee,
                    car je sui li outrés, et ne vos». Que voz en diroie? Assez offrent les uns a les autres
                    l'espee et le onor de la battaille, mes nul ne la veaut prendre.</p>
                    <lb/>
                </div2>
                <div2 xml:id="d001c164" n="161">
                    <head>&lt;161&gt;</head>
                    <p xml:id="d001l517" n="1" rend="unnumbered">Atant se lievent lour hieume de teste, et s'acollent et baisent cent foys, et mout
                    fait grant joie les uns a les autres. Et quant il &lt;se&gt; sunt conjoié une pieces,
                    il [s']en alent eu pavilons. Et se desarment, et la dame fait grant joie a m. Percevalz,
                    car son amis le l'avoit comandés. Et mout se demandent m. Percevaus et m. Separ de
                    lour estre, et mout se desduient de ce qu'il s'avoient tant conbatus as glaivies et
                    a brand.</p>
                    <lb/>
                    <p xml:id="d001l518" n="2" rend="unnumbered">Que vos aleroie disant? M. Percevaus demore avech m. Separ tot celui jor et la nuit,
                    et mout le onorent et servirent de tout lour pooir. Et quant l'endemain fu venus,
                    m. Percevalz se lieve bien pour maitin, et prent sez armez, et monte a chevaus et
                    acomande mesire Separ et la dame a Deu. Et au departir li dist Separ: «Sire, se vos
                    avés mestiers d'un tiel chevalier con je sui, je irai voluntierz avech vos». M. Percevalz
                    le mercie assez, et se met au chemin entre lui et son escuierz. Et chevauche tot celui
                    jorz sanz aventure trover que a mentovoir face en contes. La nuit herbergie chiez
                    un vauvassor, que mout grant henor li fist, car il fasoit voluntiers henor a chevalier
                    herrant, por ce qu'il avoit estés longement chevalier aventeuros, et avoit repairiés
                    maint jorz en la maisonz li roi Artus. A l'endemain se lieve m. Percevals, et ala
                    hoïr le serviçe nostre Sire. Et puis prent sez armes, et monte sour son chevalz, et
                    comande li vauvassor a Deu, et li mercie assez de ce qu'il les a tant serviz et henorez.
                    Atant se met au chemins entre lui et son escuierz, et chevauche tot celui jors sanz
                    aventure trover que a mentovoir face en contes.</p>
                    <lb/>
                    <p xml:id="d001l519" n="3" rend="unnumbered">Et entor hore di midi avint qu'il chevauchoit por une mout bielle praerie, la ou il
                    avoit un mout biaus pavilons tandus. Et il regarde devant lui, et voit un chevalier
                    tot despoilliés, en chamise et en braies. Et deus serjenz les aloient battant con
                    corejes noés mout duremant, dont li chevalier aloit criant a haute vois, et aloit
                    faisant le greingnor duel dou monde. Et quant m. Percevaus voit celui homes que ensi
                    estoit batus, il n'a grant ire et grant pitié. Il s'en vait tot maintenant celle part,
                    et dit as serjenz que ne soient tant hardis qu'il mettent plus main en chevalier,
                    ne qu'il li faichent plus maus ne anui. Et quant li chevalier que ensi estoit batus,
                    hoï ensi paller m. Percevals, et voit qu'il est chevalier aventeuros, il li dit: «Haÿ,
                    sire chevalier, pour Deu! Aïde moi de ceste mauveise jenz que ensi me font languir
                    sovent!». Quant m. Percevalz hoï ensi paller li chevalier, il connuit apertemant que
                    ce estoit Sacremor le Desereez; il ne fait nul deleamant, ainz cort sour li serjenz,
                    et li chacie heramant. Et puis voloit fere monter li chevalier, mais il ne puet, car
                    tantost hoissi dou pavilons un chevalier armés de toutes armes, et montés sour un
                    buen chevals, et li dit: «Vassalz, laissiés ceste mauveise homes, et de ce que voz
                    n'avés fait, vos firai achatter chieremant!». «Et comant», fet m. Percevaus, «est
                    voz donc celui que ensi fasoit battre cestui chevalier?». «Oïl voir!» fait il. «Donc
                    est vos venus a la mellee!» fait m. Percevaus.</p>
                    <lb/>
                </div2>
                <div2 xml:id="d001c165" n="162">
                    <head>&lt;162&gt;</head>
                    <p xml:id="d001l520" n="1" rend="unnumbered">Lors prent son escus et son glaivies, et se esloingnent les uns da les autres. Il
                    baissen les glaivies, et mistrent chevaus a sporonz, et vient les unz verz les autres
                    tant con il puent dou chevaus traire, et se [p. 277] trefierent sor l'escus de toute
                    lour force. Li chevalier bliçe sa lanse, et m. Percevaus le fiert si roidemant q'il
                    le porte a la terre. Mes de tant li avint bien qu'il ne ot maus for que li cheoir
                    seulemant. Il se lieve mont vistemant, et remonte tantost sour son chevaus, et se
                    met a la voie tant con il puet plus. Et m. Percevaus, qui avoit fornis son poindre,
                    revint arieres, et voit que li chevalier s'en aloit en tel mainieres. Il ne li vait
                    pas derieres, ainz s'en vont dedenz le pavilonz entre lui et Sacremor. Et Sacremor
                    prent sez armes, qui enluech estoient, et monte sour un buen chevalz, et se met a
                    la voie avech m. Percevaus. Et quant il se conneürent, il se font grant joie et grant
                    feste. «Sire Sacremor», fait messire Percevaus, «qui estoit celui maveis chevalier
                    qui tant maus voz fasoit faire?». «Sire», fait il, «ce estoit Breüz Sanz Pitié, qui
                    me prist desloiaument et en traïsons!». Et li conte comant.</p>
                    <lb/>
                    <p xml:id="d001l521" n="2" rend="unnumbered">Mes atant laisse li contes a paller de cestui affere, ce est de m. Percevaus et de
                    Sacremor, et pallera li maistre d'une autre aventure que ne se afiert a ceste, mes
                    li maistre la veaut mettre au dereain de son livre por ce qu'elle est la greingnor
                    aventures que avenist jamés en terre jusque a cestui tens.</p>
                    <lb/>
                </div2>
                <div2 xml:id="d001c166" n="163">
                    <head>&lt;163&gt;</head>
                    <p xml:id="d001l522" n="1" rend="unnumbered">Ci devise coment li haut prince Galeot vint sor li rois Artus, et coment le prince
                    devint home dou rois Artus par m. Lancelot dou Lac.</p>
                    <lb/>
                    <p xml:id="d001l523" n="2" rend="unnumbered"></p>
                    <lb/>
                    <p xml:id="d001l524" n="3" rend="unnumbered">En cest partie dit li contes, et la verais estoire le tesmoingne, ensi con vos poés
                    avoir hoï, que li haute princes Galcout, le fiz a la bielle Jeant, conquist par son
                    valoir .§{xxix}. roiames, dont tuit li rois estoient a sa soubecion et sez homes liges,
                    et tenoient la terre par lui. Comant, ne en quel mainiere li conquist, ne fira memoire
                    notre livre, por ce que trop seroit longaine matire a mentovoir. Mais il pallera d'un
                    mout grant fait, ensi con vos porés hoïr en avant.</p>
                    <lb/>
                    <p xml:id="d001l525" n="4" rend="unnumbered">Voir fu, ensi con vos avez hoï, que li haut prince Galeout conquist .§{xxix}. roiames,
                    et qu'il estoit li plus poissant homes de toz li monde, ne en tot li seicle ne avoit
                    homes que ne le redoutast. Or avint qu'il dit qu'il ne voloit porter corone jusque
                    atant qu'il aüsse aconpli li trentismes rois et roiames. Et dit qu'il veaut que li
                    trentismes soit li roi Artus, por ce que li roi Artus estoit li plus poissant roi
                    dou monde, et dont il avroit greingnor henor quant il l'avroit conquistés. Aprés ce
                    il preneroit la corone, et se firoit coroner plus hautemant que feïsse jamés nul rois.
                    Lorz prent li haut prince deus rois: li un fu li roi Faramon, et li hautre li roi
                    Harmant de la Cité Vermoille, et cestui fu li primier rois conquis, et lour dit: «Voz
                    alerez a Kamaaloth, la ou li roi Artus demore, et li dites que je li mant que je vuoil
                    qu'il teingne sa terre par moi, et qu'il deveingne mes homes liges. Et ce il se ne
                    velt, si li feites savoir comant je le desfi, et que je li alerai sovre a tot mon
                    pooir, et prendrai lui et toute sa terre a force!». «Sire», ce dient li deus rois,
                    «votre comandemant sera bien fait!».</p>
                    <lb/>
                </div2>
                <div2 xml:id="d001c167" n="164">
                    <head>&lt;164&gt;</head>
                    <p xml:id="d001l526" n="1" rend="unnumbered">Atant se partirent li deus rois, et se aparoillent si hautemant con se convenoit as
                    rois, et se mistrent au chemin en la conpangnie de bien cent chevaliers, et chevauchent
                    tant par lour jornés sanz aventure trover que a mentovoir face en contes, qu'il furent
                    venus a Kamaloth. Et s'en alent tot maintenant a la cort li roi Artus, et quant il
                    furent descendus, il montrent eu ma&lt;is&gt;tre paleis, la ou il treuvent li roi
                    a grant conpangnie de barons et de chevaliers, que li rechoient a grant henor.</p>
                    <lb/>
                    <p xml:id="d001l527" n="2" rend="unnumbered">Et quant il furent demorés auquanz, et li roi Faramon, que mout estoit sajes et enparlés,
                    paroule avant, et dit en tel mainieres: «Roi Artus», fait il, «li haut princes Gale[out],
                    que nostre seingnor lige est, voz mande par nos qu'il veaut que vos teingnés votre
                    terre par lui, et que deveingnés sez homes liges. Et se ce ne volés fere, il te fais
                    savoir par nos qu'il te desfie, et qu'il te vendra sovre, et prendra toi et tote ta
                    terre a force». Atant se taist, qu'il ne dit plus, et s'asiet en son leu. Quant li
                    roi, et toz lez autres qui entor lui estoient, ont hoï ce que li roi Faramon ot dit,
                    il en furent tuit esbaïs, et le tienent a grant choçe et a grant sorcuidanse, ne ne
                    paroule nul d'une grant pieces.</p>
                    <lb/>
                    <p xml:id="d001l528" n="3" rend="unnumbered">A chief de pieces paroule li rois Artus, et lour dit: «Sire, je ai bien entandus ce
                    que vostre seingnor me mande, a qoi je vos respont que je en vuoill avoir conseill
                    a mes homes. Et ce qu'il m'en loeront, et je en firai, et cestui fait vos firai savoir
                    l'endemain». Atant s'en alent li deus rois a un hostel, que li roi Artus avoit comandés
                    que l'en le feïsse desmonter, la ou il furent serviz et henorés assez. A l'endemain
                    fist li roi Artus asenbler en son maistre paleis toz lez haut homes de sa cort, et
                    grant plantee des conpangnons de la Table Reonde. Et quant il i furent asenblés, li
                    roi se lieve en estant, et paroule en tel mainieres:</p>
                    <lb/>
                </div2>
                <div2 xml:id="d001c168" n="165">
                    <head>&lt;165&gt;</head>
                    <p xml:id="d001l529" n="1" rend="unnumbered">«Seingneur», fet il, «voz savés bien ce que li haut prince [p. 278] Galeot noz mande,
                    et ancois savés comant il est poissant homes. Et ancois savés comant je ai tenus ma
                    terre a grant henor, et comant maïnt rois et maint baronz me font homajes; et cestui
                    me démande que je deveingne sez homes liges! Et por ce voz est mes homes et mes amis,
                    qe m'avés henorés et valus a toz beiçonz de tot votre pooir, et por ce vos met je
                    devant que vos me loés et consiliés, et tot ce que a voz en plaiera, et je en firai».
                    Atant se taist qu'il ne dit plus, et s'asiet en son leu.</p>
                    <lb/>
                    <p xml:id="d001l530" n="2" rend="unnumbered">Quant li rois et li barons et chevaliers ont entandus ce que li roi Artus lour avoit
                    dit, il n'ont tuit grant pitié, et li plusor lermoient des iaux, et furent tuit en
                    pes une grant pieces.</p>
                    <lb/>
                </div2>
                <div2 xml:id="d001c169" n="166">
                    <head>&lt;166&gt;</head>
                    <p xml:id="d001l531" n="1" rend="unnumbered">A chief de piece se lieve en estant tot primieremant m. Gauvain, et dit: «Monseingneur
                    roi, ne place a celui Sire que souffri mors en la Crois por li cristienz sauver, que
                    vos de nul home vivant teingnés terre, ne deveingnés &lt;sez&gt; homes, car trop seroit
                    grant honte a toz li mondes, car vos est doingne d'estre sour toz homes dou seicle.
                    Et voz avés assés grant pooir et bone jenz, qe noz voudromes avant tuit morir que
                    ce avenist. Por ce vos lou je en droit conseill que voz li mandés qu'il ne soit si
                    hardis qu'il entre en votre terre. Et c'il hi vint, qu'il voz trovera au chanp por
                    defendre vottre terre et votre henor, et qu'il sera mors et hunis; et ce est mon conseill,
                    et ce que je voz en loy». Et atant se taist qu'il ne dit plus, et s'asiet en son leu.</p>
                    <lb/>
                </div2>
                <div2 xml:id="d001c170" n="167">
                    <head>&lt;167&gt;</head>
                    <p xml:id="d001l532" n="1" rend="unnumbered">Puis ne demore gramant que m. Yvain, le fiz au roi Hurien, se lieve en estant, et
                    dit: «Sire roi, je sui votre homes liges, et voz est henorés sour tous cristienz,
                    et provés avés ja en maint grant beiçonz votre puissance, et que en soiés venus a
                    buen point et a buen chief. Et por ce ne vuoille le Fiz de la Virgen Pucelle que voz
                    soiez en soubecion d'ome vivant ne terreine, car trop en seroit tot li monde desoronés.
                    Et por ce, mon seingnor, soiés tot seürement que voz de cestui fait en verrés a buen
                    chief a l'aïde Deu, que ne vos faudra, car vos avés le droit dever voz, et que avez
                    bone chevalerie, et qui sunt bien acostumés de porter armes, et que ne voz faudront
                    tant con il avront la vie eu cors. Et por ce voz lou je en droit conseill q'il ne
                    soit si hardis qu'il entre en vostre terre un plain pié. Et c'il hi vint, qe nos alons
                    contr'aus par votre henor defendre en battaille chanpiaus; et ce est mon conseil,
                    et ce que je voz en loy». Et se taist qu'il ne dit plus, et s'asiet en son leu.</p>
                    <lb/>
                </div2>
                <div2 xml:id="d001c171" n="168">
                    <head>&lt;168&gt;</head>
                    <p xml:id="d001l533" n="1" rend="unnumbered">Aprés se lieve li roi Karados, et dit: «Monseingnor roi, m. Gauvain et m. Yvain voz
                    hont donés droit conseill, selonc mon avis, et il me plet assés tot ce qu'il hont
                    dit, que voz li mandés qu'il ne soit si hardis qu'il entre en votre terre. Et c'il
                    avient qu'il hi veingne, ne ves esmaiés de rienz, que voz avés assez grant plantee
                    de bone chevalerie, que ne vos faudront tant con il avront la vie eu cors. Et li alons
                    a l'encontre hardiemant, et mettons a mors lui et toute sa jenz. Et ce est ce que
                    je voz lou et conseill, et pri a la douce Mere Deu que voz en doit venir a buen chief».
                    Atant se taist q'il ne dit plus, et s'asiet en son leu.</p>
                    <lb/>
                    <p xml:id="d001l534" n="2" rend="unnumbered">Que vos en diroie? Tuit ceaus que enluech estoient se acordent bien a cist trois,
                    et dient bien qu'il volent avant morir, que lour seingneur fust en soubecion d'ome
                    vivant.</p>
                    <lb/>
                    <p xml:id="d001l535" n="3" rend="unnumbered">Quant li roi Artus ot entandus ce que cist li ont dit, et veoit la voluntés de sez
                    homes, il n'a grant joie dedenz son quer. Et tot maintenant comande que l'en alast
                    herament par li deus rois que messajes estoient de l'aut prince Galeot. Atant hi alent
                    grant plantee de bone jenz, et ont amenés li deus rois.</p>
                    <lb/>
                </div2>
                <div2 xml:id="d001c172" n="169">
                    <head>&lt;169&gt;</head>
                    <p xml:id="d001l536" n="1" rend="unnumbered">Et quant il furent venus en la maistre sale, la ou li roi estoit a tel conpangnie
                    con je voz ai contés, et li roi et toz li baronz font eaus grant henor, et li fait
                    li roi asetter dejoste lui. Et puis ne demore gramant que li roi Artus paroule, et
                    lour dit: «Sire, je vos di que vos tornés a votre seingneur, et li dites qe je li
                    mant que mon pere, li roi Huter Pandragon, tant con il vesqui en ceste seicle, ne
                    tient terre de nelui for que de Damedeu seulemant, et ne fu home vivant qui seingnorie
                    aüsse sour lui. Et je, qe de celui fui nes, et ai vescus jusque a cestui point en
                    ceste monde que je ne al fait homajes a nul home dou seicle - ainz, ensi con tot li
                    monde set, sont maint rois et maint baronz que de moi tienent terre, et que me font
                    homajes -, et por ce ne seroit doingne chouçe que je tenisse terre d'ome vivant, et
                    que je teingne terre d'oume dou monde for que de Damedeu seulemant. Et por ce li contés
                    tot seüremant qu'il ne soit si hardis q'il entre e&lt;n&gt; ma terre un plain pié.
                    Et c'il hi vint, qu'il me treuvera tot aparoilliés dou defendre ma terre et mon &lt;on&gt;or
                    en battaille chanpiaus. Et tot ait il grant pooir de jent, si ne souffrai je qu'il
                    entre &lt;e&gt;n ma terre, car je li vendrai herament a l'encontre. Et a la droiture
                    que je ai dever moi et a la bone jenz, je en quit doner vengianse [p. 278] a toz les
                    homes qu'il a ensiliés et desereités» Atant se taist li roi qu'il ne dit plus.</p>
                    <lb/>
                </div2>
                <div2 xml:id="d001c173" n="170">
                    <head>&lt;170&gt;</head>
                    <p xml:id="d001l537" n="1" rend="unnumbered">Quant li roi Faramon et li roi Armant ont entandus ce que li roi Artus ot dit, il
                    distrent: «Sire, cestui fait, et tot ce que voz noz avez enchargiés, li conteron noz
                    bien devant lui tot a mot a mot». Atant pristrent conjé li deus rois, et se mistrent
                    au chemins a tot lour conpangnie.</p>
                    <lb/>
                    <p xml:id="d001l538" n="2" rend="unnumbered">Et chevauchent tant par lour jornés sanz aventure trover que a mentovoir face en contes,
                    qu'il furent venus en Sorelois, la ou il trovent li haut prince Galeot a grant conpangnie
                    de rois et de barons. Et quant il furent descendus e&lt;n&gt;mi la cort, il montrent
                    en la maistre sale, la ou il estoit li haut prince, a tel conpangnie con je vos ai
                    contés. Et quant li hautte prince li ot veü, il lour fait grant joie et grant feste.
                    Et quant il li ot conjoié une pieces, il lour dit: «Quelz novellez m'aportés voz dou
                    roi Artus? Veaut il fere ce que je li mandai par voz?».</p>
                    <lb/>
                    <p xml:id="d001l539" n="3" rend="unnumbered">Atant se lieve en estant tot maintenant li roi Faramon, et dit: «Mon seingneur, sachiés
                    de voir que quant noz fumes venus a Kamaaloth, et nos alames tot droit a la cort dou
                    roi Artus, la ou nos le trovames a grant conpangnie de rois et de baronz en la suen
                    maistre sale dou paleis. Et quant il noz vit devant lui, il nos fist grant joie et
                    grant feste, et puis ne demore gramant que je li contai a mot a mot tot ce que vos
                    li mandastez, et que voz noz enchargiastes; et ce fu oïant tuit sez baronz. Et il
                    noz respondi qu'il en voloit avoir conseill a sez homes, et qu'il noz firoit savoir
                    l'endemain ce qu'il en voudra fere. Et quant l'endemain fu venus, li roi fist asembler
                    tuit les haut homes de sa cort en la suen maistre sale, et aprés nos mande qe nos
                    venimes a llui. Et quant noz fumez la ou li roi Artus estoit a grant conpangnie de
                    haut baronz, et li roi noz paroule en tel mainieres, et nos dit que li roi Huter Pandragon
                    son pere, tant con il vesqui en ceste monde, tient terre, et ho[u]t grant henor, et
                    que de maint rois et de maint barons recevoit homajes, et a home vivant ne fist il
                    treüe. Et aprés nos dit il que de celui roi Huter est il nez, et qu'il a tenus terre
                    et henor puis qu'il fu coronés roi, et que de maint haut homes a il homajes, et qu'il
                    ne fist onques homajez a home terreine, et dist qu'il ne velt tenir terre de nul four
                    que de Damedeu seulemant. Et noz dit qu'il tient a grant sorcuidanse ce que voz li
                    mandastes par noz, et por ce voz mande il que vos sachiez de voir que voz ne soiés
                    si hardis que voz entrés en sa terre un plain pié, et que se voz hi enterrés, que
                    vos le troverés tot aparoilliés dou defendre en battaille chanpiaus. Et vos mande
                    q'il dorra vengianse de voz a tot li seicle; et ce est ce que li roi Artus voz mande
                    par noz». Atant se taist qu'il ne dit plus.</p>
                    <lb/>
                </div2>
                <div2 xml:id="d001c174" n="171">
                    <head>&lt;171&gt;</head>
                    <p xml:id="d001l540" n="1" rend="unnumbered">Quant li haut prince Galeot ot tot entandus ce que li roi Artus li mande, il le tient
                    a grant desdoingne. Et dit si haut que tuit li plusor l'entendoient bien: «Rois Artus,
                    je aime miaus ce que tu mes ai mandés que se n'i eüsse fait ma voluntés debonairemant.
                    Et je ne quier jamez porter armes, ne voloir henor, se je le grant orgueill de toi
                    et de ceaus de ton ostiaus je ne met au desout [en] ma soubecionz!». Atant ne paroles
                    plus a celui point.</p>
                    <lb/>
                    <p xml:id="d001l541" n="2" rend="unnumbered">A l'endemain li haut prince envoie maint messajes, et fait savoir a toz li rois et
                    a toz li baronz que en sa soubecion estoient qu'il soient tuit aparoilliés a tot lour
                    pooir, et qu'il soient tuit venus en Sorelois a li .§{xii}. jor de mai, car il voudra
                    aler a celui terme sour li roi Artus, qu'il le veaut prendre et desereiter de sa terre.
                    Et quant li messajes furent alés par maintes estranges terres et païs, et ont eaus
                    fait savoir ce que li haut prince lour mande, et si tuit s'aparoillent a tot lour
                    pooir pour sivre lour seingnor, que velt aler prendre li roi Artus dedenz Kamaaloth.</p>
                    <lb/>
                    <p xml:id="d001l542" n="3" rend="unnumbered">Mais atant laisse li contes a paller de mesire li haut prince Galeot et de sez barons
                    et de sez genz, que bien i savra retorner prochainemant, et torne a paller de messire
                    li roi Artus et de conpangnons de la Table Reonde.</p>
                    <lb/>
                </div2>
                <div2 xml:id="d001c175" n="172">
                    <head>&lt;172&gt;</head>
                    <p xml:id="d001l543" n="1" rend="unnumbered">Or dit li contes que quant li roi Artus ot oï novelles que li haut prince Galeot avoit
                    fait sesmondre toz li rois et li baronz que de lui tenoient terre qu'il fussent tuit
                    venus a tot lour pooir en Soreloys, et qu'il voudra venir sour lui en sa terre, il
                    ne fait nul deleament, ainz envoie tot maintenant lettres et messajes par maintes
                    estranges terres a toz sez amis, qu'il ne laissent pour rien dou monde qu'il ne soient
                    en la ville de Kamaaloth a tot lour povoir par lui seucorre, car li haut prince Galeot
                    li veaut venir sovre par lui desereiter de sa terre. Et fist eaus savoir qu'il fussent
                    venus a dimi may.</p>
                    <lb/>
                    <p xml:id="d001l544" n="2" rend="unnumbered">Et quant li rois et li barons qe amis estoient dou rois Artus, et que de lui tenoient
                    terre, ont seü comant li roi Artus lour mande tiel novelles, [p. 279] il s'aparoillent
                    de tot lour pooir, et s'en vont tuit a Kamaaloth. Et sachiez que avant que dimi may
                    fust venus, furent venus en la maistre ville de Kamaaloth bien .§{x.m}. chevaliers,
                    dont li rois Artus n'ot grant joie, et fait eaus grant henor et grant feste. Que voz
                    en diroie? Par toute la ville de Kamaaloth li granz et li petit fasoient joie et feste,
                    et prient toz jorz que Damedeu envoiastes lez haut princes et sa jenz.</p>
                    <lb/>
                    <p xml:id="d001l545" n="3" rend="unnumbered">Et un jor que li roi Artus estoit en son maistre paleis a grant conpangnie de barons
                    et de chevaliers, atant es voz venir un vallet messajer, et s'enjenoille devant lui,
                    et li dit: «Mon seingnor, je vos aport novelles. Et voz sai dir tot certainemant que
                    li haut prince Galeot est partis de Soreloys, et s'en vient tout droitemant a Kamaaloth
                    a la greingnor conpangnie et plantee de genz et de chevaliers que jamés veïsse nul
                    homes». Quant li roi Artus et toz sez baronz et chevaliers que enluech estoient ont
                    entandus ce que li vallet ot dit, il ne firent semblant qu'il soient de rien esbaïz,
                    ainz sunt tuit liez et joianz. Lorz peüst veoir par toute la ville de Kamaaloth si
                    granz cri et si grant noisse que l'en ne oïst le Deu tonant. Que voz en diroie? Tuit
                    li baronz et chevaliers ne entendoient a autre chouçes four que a lour aparoill et
                    a lour conjoïr.</p>
                    <lb/>
                </div2>
                <div2 xml:id="d001c176" n="173">
                    <head>&lt;173&gt;</head>
                    <p xml:id="d001l546" n="1" rend="unnumbered">Et sachiez qu'il ne demore gramant que un autre vallet a grant hastesse vient devant
                    li roi, et li dit: «Sachiez de voir que li haut prince Galeot s'en vient sanz nulle
                    faille tot droitemant a ceste ville de Kamaaloth, et vos i cuide prendre dedenz. Et
                    je voz di que je veing avech sa genz jusque au Chastel dou Plain de madame Aleine
                    San Par, et enluech me parti je d'eaus, et ai puis chevauchiez hastivemant par vos
                    faire savoir cestui fait».</p>
                    <lb/>
                    <p xml:id="d001l547" n="2" rend="unnumbered">Et quant li roi soit certainemant comant li haut prince Galeot venoit a si grant pooir
                    de genz con vos avés hai, il mande par touz li haut homes de son regnismes que en
                    la ville de Kamaaloth estoient, et li fist tuit asembler en la maistre sale. Et sachiez
                    qu'il hi vindrent tant entre rois et baronz et chevaliers que ce estoit une grant
                    mervoille a veoir, et que puis que la ville de Kamaaloth fu fermés, ne i ot tant de
                    bone genz a une fois. Et quant li roi Artus voit qu'il sunt tuit asemblés, il se lieve
                    en estant, et paroule en tel mainieres: «Seingneur», fait il, «voz savés certainemant
                    con li haut prince Galeot nos vient sovre par destruire nostre terre, et par noz mettre
                    en sa soubecion. Et avés hoï tot de voir comant il ha grandisme pooir. Et por ce vos
                    met je devant que noz ordinons nostre afaire bien et sajemant, car ce ne est pas geu
                    ne tornoiemant, ainz croi de voir qu'elle sera la plus pesmes et cruel battaille que
                    fust a nostre tenz en tot li monde. Et pour ce pri je a chascuns qu'il pense comant
                    noz peüsson aler plus sajemant, et que noz la faichons ci a cestui point qe noz et
                    nostre hoir en some redoutés par tot li monde». Atant se taist li rois q'il ne dit
                    plus, et s'asiet en son leu.</p>
                    <lb/>
                    <p xml:id="d001l548" n="3" rend="unnumbered">Et quant li rois et li barons et les haut homes que enluec estoient hont hoï ce que
                    li roi Artus lour avoit mis devant, il en furent une grant piece en pes, qu'il ne
                    i ot nul que mot sonast. Et a chief de piece se lieve en estant un home de mout grant
                    aagez, qui avoit estés des chevaliers li roi Huter Pandragon, que Namant estoit apellés.
                    Et avoit estés roi d'Estrangor, et mout buen chevalier avoit estés en son agez, et
                    estoit un des plus sages homes dou roiames de Logres. Et comance a paller en tel mainieres:</p>
                    <lb/>
                </div2>
                <div2 xml:id="d001c177" n="174">
                    <head>&lt;174&gt;</head>
                    <p xml:id="d001l549" n="1" rend="unnumbered">«Sire roi», fait il, «je voz di, et vos le savés bien, que je ne portai armez plus
                    ha de vins quatre anz passez, ne ne porterai je a cestui point por ce que je ne porai.
                    Mais je vos en loerai ce que je croi qu'il soit plus henor et le meillor de voz: je
                    vos di que vos a toute votre genz et a tot votre pooir vos mettés a la voie, et menés
                    avech voz toz li viel chevaliers de tot votre regnismez. Et chascuns hi mo[i]ne sa
                    feme, ou s'amie; et vos meïsmes hi moinés madame la reïne Genevre votre feme. Et por
                    coi vos di je ceste chouse? Por ce que li viel chevalier que ne poront porter armes
                    vos doront buen conseill, et pour les dames et pour le damoiselles en vaudront chascuns
                    de miaus. Et a l'aïde Deu nos vincleronz ceste battaille, car nos avons le droit dever
                    noz. Et se mescianse noz fust si contraire qui nos tornast la desconfiture sovre,
                    aprés celle perte ne noz est mestier ne dames ne damoiselles ne fiz. Et pour ce voz
                    lou je que nos alons en ceste mainieres. Et vos di que vos mettés demain au cheminz
                    sanz nul deleament fere, et chevauchomez jusque a la grant plaingne de Manoaut, que
                    est grant et biaus, et est a le isue de vostre regnismes. Et enluec feites drecier
                    votre pavilonz et votre tref et berteressce, la ou les dames peüssent  apertemant
                    veoir la battaille. Monseingneur roi, ce est mon lou et mon conseill». Et atant se
                    taist qu'il ne dit plus, e s'asiet en son leu.</p>
                    <lb/>
                </div2>
                <div2 xml:id="d001c178" n="175">
                    <head>&lt;175&gt;</head>
                    <p xml:id="d001l550" n="1" rend="unnumbered">Quant li rois et li barons que enluech estoient ont entandus [p. 279] ce que li roi
                    d'Estrangor avoit dit, et il connoissent tuit a le plus sages home de tot le païs,
                    tuit comunemant s'acordent a llui, et dient que mout estoit sages homes. Et tot ensi
                    con il le dist et devise, le font il. Et sachiez qe quant l'endemain fu venus, atant
                    montrent entre li rois et li barons et chevaliers a toute lour genz et pooir. Et moinent
                    avech eaus lour dames et lour damoiselles. Et li viel chevaliers montrent ausint,
                    et se mistrent au cheminz, et alent lour voie.</p>
                    <lb/>
                </div2>
                <div2 xml:id="d001c179" n="176">
                    <head>&lt;176&gt;</head>
                    <p xml:id="d001l551" n="1" rend="unnumbered">Aprés monte madame la reïne Genevre, acesmés mout richement, et estoit si bielle rien
                    a veoir que ce ne semble pas dame mortiaus, mez chouses espiritiaus. Et avech li montrent
                    bien mil entre dames et damoiselles, que chascune i avoit son baron ou son amis. Et
                    quant la reïne et toutes ces dames furent montés, lour peüst veoir maint chevalier
                    lermoier, et maint souspir de quer parfont getter, que tuit preurent quant il voient
                    tantes dames aler a tel beiçonz come a veoir battaille mortiaus. Et tuit prient Damedeu
                    et sa douce Mere que defent a cestui point la cort de Bretaingne. Atant se mistrent
                    au cheminz la reïne Genevre et tantes entres dames et damoiselles con vos avés hoï,
                    et le conduisoient tuit li conpainz de la Table Reonde, et mesire li roi Artus meïsmes
                    hi avoit son cors. Et chevauchent tant par lour jornez sanz aventure treuver que a
                    mentovoir face en contes, qu'il furent venus en la plaingne de Manoaut, en une contree
                    qui estoit appellés la Valesprés. Et enluech firent drecier leur tref et leur pavilonz
                    delés un biaus flum; il hi firent grant lices et grant loges et grant berteressee,
                    ou les dames demorent pour regarder la battaille, et firent fere grant fossee tot
                    environ le chanp bien et ordreemant, et atendoient li haut princes Galeot et sez genz.</p>
                    <lb/>
                    <p xml:id="d001l552" n="2" rend="unnumbered">Mes atant laisse li contes a paller dou roi Artus et de toute sa genz, que bien i
                    savra retorner prochainemant, et paller[a] de l'aut prince Galeot et de sez genz.</p>
                    <lb/>
                </div2>
                <div2 xml:id="d001c180" n="177">
                    <head>&lt;177&gt;</head>
                    <p xml:id="d001l553" n="1" rend="unnumbered">Li contes dit que quant li haut prince Galeout ot asemblés toutes sez genz, il se
                    mistrent au cheminz pour aler a Kamaaloth, et chevaucent tant entre lui et sa conpangnie
                    qu'il furent venus en une mout grant plaingne et biaus, la ou il avoit fontainez et
                    aigues assez. Et s'appelloit le Plain de madame Aleine San Par, pour ce que tout celui
                    païs estoit suen. Et enluech demore li haut prince et toutes sez genz bien quinçe
                    jorz.</p>
                    <lb/>
                    <p xml:id="d001l554" n="2" rend="unnumbered">Et un jor que li haut prince estoit en son tref, et hi avoit grant plantee de rois
                    et de baronz avech lui, atant es vos venir devant lui un vallet mesajer que li dit:
                    «Mon seingnor, je vos aport novelles. Or sachiez de voir que li roi Artus a tot son
                    pooir est venus en la plaingne de Manoaut, et enluech ha mis son chanp, et a fait
                    grant lices et grant berteressce. Et sachiés qu'il a amenés avech eaus madame la reïne
                    Genevre et maintes autres dames et damoiselles, et ancois ont amenés tuit li viel
                    chevalier dou païs. Et sachiés tout de voir qu'il dient tuit comunemant que se vos
                    alés avant, qu'il vendront contre voz en battaille chanpiaus».</p>
                    <lb/>
                    <p xml:id="d001l555" n="3" rend="unnumbered">Quant li haut prince Galeot et les autres baronz que i estoient ont entandus tout
                    ce que li vallet leur avoit contés, et en quel mainieres li roi Artus estoit venus,
                    il le tienent a grant chouse. Et li haut prince dit as vallet: «Di moi», fait il,
                    «conbien ha de genz avech lui le sire dei Bretonz?». «Mon seingnor», fet li vallet,
                    «sachiez tout de voir que je en demandai maintes foiz. Il dient qu'il puent estre
                    .§{x.m}. chevaliers!». Atant paroule li haut prince Galeot a sez home: «Par foy» fet
                    il, «grant follie a fait li roi Artus, que a .§{x.m}. chevaliers nos vient a l'encontre,
                    que somes plus de trentemiles chevaliers: mauveis conseill a pris!». Et dit contre
                    ses baronz qu'il voudra movoir l'endemain. Et atant fait sesmondre et aparoillier
                    et comander que tuit soient pour movoir l'endemain.</p>
                    <lb/>
                    <p xml:id="d001l556" n="4" rend="unnumbered">Et quant l'endemain fu venus, atant se mistrent au cheminz. Et chevauchent tant par
                    lour jorneés qu'il furent venus en la grant plaingne de Manoaut, et enluech mistrent
                    le chanp, et drecent lour tref et lour pavilonz aprés ceaus dou roi Artus a une liegues.
                    Et quant il furent repousés trois jorz, li haut prince mande un mesajes au roi Artus,
                    que c'il veaut l'endemain hoissir au chanp, qu'il le treuvera tot aparoilliés de la
                    battaille. Et quant li messajez fu venus devant li roi, il li dit: «Sire roi monsegneur,
                    li haut prince Galeot voz mande que se vos volez demain hoissir au chanp, que voz
                    le troverés tout aparoilliés de la mellee». Et li roi respont, et dit qu'il le veaut
                    voluntierz. Atant fu acreantés entre li haut prince Galeot et li roi Artus la battaille.
                    Et quant la battaille fu acreantés, en celui jorz toutes les genz dou roi Artus s'aparoillent
                    de tot ce que a battaille mortiaus convenoit. Et quant l'endemain fu venus, fist armer
                    et atirer sez genz, et sachiez qu'il fist .§{x}. [p. 280] battailles, dont il ne i
                    avoit nulle que ne aüsse troismiles chevaliers, et en chascune mist buen conduiseor,
                    et s'en vienent ordreemant battaille aprés battaille ensi con il avoit atiré en la
                    grant plaingne propes au chanp dou roi Artus. Et quant li roi Artus ot seü comant
                    li haut prince avoit fait .§{x}. battaille, ausi en fist il .§{x}., mes ne i avoit
                    que mil chevalier en chascune, et i mist buen conduiseor, li quelz ne me&lt;n&gt;
                    trovrai ci. Et quant il furent aparoilliés, atant hoissirent hors dou chanp battaille
                    aprés battaille, ensi ordreement con il avoient devisee. Et aprés toute celle battaille
                    hoissirent li conpains de la Table Reonde, et enluec avoit li roi Artus son cors.
                    Et quant il furent tuit aparoillés, et tuit hoissi horz. Et sus le loges et sus le
                    berteressce estoient montés les dames et damoiselles qui avec eaus estoient venue.
                    Et la reïne Genevre et li viel chevalier hi estoient ausint, et toutes foies prient
                    a Damedeu et a sa douce Mere que pour lour pitié donent le onor de ceste battaille
                    a lour seingneur, et plorent tuit de pitié.</p>
                    <lb/>
                    <p xml:id="d001l557" n="5" rend="unnumbered">Atant se mistrent ad aler les une genz encontre les autres. Il ne demore gramant que
                    deus battailles de l'aut prince Galeot et deus de celle dou rois Artus baissent les
                    glaivies, et laissent corre les uns sour les autres au ferir de sporonz mout hardiemant.
                    Et quant il vienent au jondre des glaivies, il i fu si grant l'esfrocier des lansez
                    que ce fu une grant mervoille a veoir. Que voz en diroie? Il ne demore gramant que
                    la crie et la noisse lieve si grant que l'en ne hoïst le Deu tonant, car sachiez que
                    en petit d'ore la terre estoit toute coverte des chevalier abatus, que ne avoient
                    pooir d'eaus relever. Et quant il ont bliçés lour glaivies, il mistrent main a l'espee,
                    et se comencent a doner grandismes coux. Il ne se vont pas esparaingnant, ainz se
                    mostrent bien qu'il sunt mortiel enemis.</p>
                    <lb/>
                </div2>
                <div2 xml:id="d001c181" n="178">
                    <head>&lt;178&gt;</head>
                    <p xml:id="d001l558" n="1" rend="unnumbered">Et quant il ont la battaille mantenue une pieces, les deus battaille dou roi Artus
                    ne puent plus durer, ainz leur convient guerpir a fine force le chanp. Mais il se
                    mistrent en lour aïde deus autres battailles, que conduisoient deus freres d'Orcanie,
                    que parenz li roi Loth avoient estés, buen chevalier et vaillanz. Il laissent corre
                    sour leur enemis mout hardiemant; leur peüst veoir chevalier verser a la terre, et
                    li maumenent mout en lour venir. Et bien li aüssent mis a la voie, se ne fust deus
                    autres battaillez de l'aut prince, que heramant se mistrent en la battaille. Leur
                    peüst veoir grant esfrocier de lances; la noisse et la crie lievent si grant et si
                    mervillieus des chevaliers qui estoient versez a la terre que estoient enavrés a mort,
                    que ne avoient pooir de leur relever, que ce estoit une pitié a veoir. Que voz en
                    diroie? Sachiez que avant que midi passast, toutes les battaillez estoient pour ygal
                    eu chanp, fors seulemant ceaus de la Table Reonde et li roi Artus et li haut prince
                    Galeot et ceaus de sa banieres.</p>
                    <lb/>
                    <p xml:id="d001l559" n="2" rend="unnumbered">Et quant li roi Artus voit que toutes les battailles estoient pour ygal eu chanp,
                    et voit la mellee si dure et pesmes que ce estoit une grant couçe a regarder, et voit
                    bien que toutes les genz dou prince estoient en la mellee four ceaus de sa baniere
                    seulemant, il comande a ceaus de la Table Reonde qu'il laissent corre sour lour enemiz,
                    et qu'il hi venissent si hardiemant qu'il faichent paller a touz li monde.</p>
                    <lb/>
                </div2>
                <div2 xml:id="d001c182" n="179">
                    <head>&lt;179&gt;</head>
                    <p xml:id="d001l560" n="1" rend="unnumbered">Et quant il hoïrent le comandemant leur seingnor, il ne font nulle demorance, ainz
                    baissen les glaiviez tout maintenant, il hurten chevaiz de sporonz, et se mistrent
                    la ou il virent la greingnor presse de lour enemis. Et vos di qu'il hi vindrent si
                    hardiemant et si aspremant a la mellee qu'il font maint chevalier verser a la terre.
                    Et quant il ont bliçés lour glaivies, il mistrent main a l'espee, et comencent a doner
                    grandismes coux sour lour enemis, et a &lt;a&gt;battre chevalier, et a ocire et a
                    fere la greingnor mervoille d'armes dou monde. Et bien mostrent a celui point que
                    voiremant passent de chevalerie li conpainz de la Table Reonde touz li monde. Et li
                    roi Artus mostre bien qu'il est home de tenir terre et de porter corone, car sachiez
                    qu'il la fist si bien que poy n'avoit en tot le chanp de meillor. Et m. Gauvain la
                    fait encore si bien que bien fait a loer par toz li monde.</p>
                    <lb/>
                    <p xml:id="d001l561" n="2" rend="unnumbered">Que vos en diroie? Sachiez que li conpainz de la Table Reonde font si grant mervoille
                    qe tuit ceaus que li voient le tienent a grandismes couses. Et dient que voiremant
                    sunt il tielz con li monde tesmongne, et ancois miaus. Et quant li haut prince Galeot
                    voit li roi Artus et li maumenant sez homes, il n'a grant ire; il comande heramant
                    a ceaus de sa banieres qu'il alaissent seucorre lor amis. Et quant cil virent la voluntés
                    lour seingnor, il ne font nul deleament, ainz baissent les glaivies, et se mistrent
                    &lt;en&gt; la battaille tant con il puent de lour chevaus trere. Et sachiez qu'il
                    estoient mout bone genz. Il hi vindrent bien come preudomes, car sachiez qu'il firent
                    maint chevalier verser a la terre [p. 280] de ceaus dou roi Artus. Et m. Gauvain fu
                    si urtés a celui poindre qu'il fu abatus a tot son chevaus, et fu si grevés de celui
                    cheoir qu'il en fu portés en bieres jusque as loges.</p>
                    <lb/>
                    <p xml:id="d001l562" n="3" rend="unnumbered">Que vos en diroie? Quant toutes les battailles furent pour ygal eu chanp, lour peüst
                    veoir chevalier verser a la terre mors et navrés a mort. Leur peüst veoir doner grandismes
                    coux et recevoir, la estoit si grant li ferreis de l'espee que l'en ne hoïst le Deu
                    tonant. La battaille estoit granz et pesmes et cruelz, la plus que fust jamés veüe
                    a celui tenz. Ce ne est pas geu ne tornoiemant, ainz est bien mortiel battaille. Il
                    ne se vont pas esparaingnant, ainz se vont abattant et ociant, et se mostrent bien
                    qu'il sunt mortiaus enemis. Et sachiez que la battaille estoit si dure et pesmes et
                    cruelz que n'estoit nul si dur cuer d'ome eu monde que pitié ne n'aüst. Et de male
                    hore fu comenciés ceste battaille, que tant homes et buen chevalier hi morent, et
                    tantes dames en seront a toz jorz mais en plores et lermes.</p>
                    <lb/>
                    <p xml:id="d001l563" n="4" rend="unnumbered">Et la reïne Genevre et les dames et les damoiselles que es loges estoient, que voient
                    lour baronz et lour amis en si grant perilz et en si grant mescief, elle en gettent
                    grant souspir de quer parfont. Et li viel chevaliers, que voient la mellee si cruelz
                    et pesmez, il font tiel cri et tiel noisse que ce estoit une pitié a veoir. Et sachiez
                    que a cestui point estoit la battaille plus dure et aspre que ne avoit estés devant,
                    si que ne avoit en toute la place homes si hardis que ne aüsse a celui point grant
                    doutte et grant peor.</p>
                    <lb/>
                </div2>
                <div2 xml:id="d001c183" n="180">
                    <head>&lt;180&gt;</head>
                    <p xml:id="d001l564" n="1" rend="unnumbered">Quant la battaille estoit si dure et aspre con je vos ai contés, atant es voz venir
                    un chevalier mout bien montés et armés richemant, car il avoient toutes sez armes
                    vermoilles, et lanse toute vermoille, et estoit un des plus biaux chevalier dou monde
                    a veoir. Et s'en vient, tout ensi armés et montés con il estoit, tot droitement devant
                    les loges la ou la reïne estoit, et s'areste devant li, et s'apuige a sa lanse, et
                    comance a regarder la reïne, ne ne fait nul senblant qu'il se vuoille mettre en la
                    battaille. Et se aucun me demandoit qui li chevalier estoit, je diroie que ce estoit
                    m. Lancelot dou Lac, que la dame de Manoaut tenoit a celui point en prisonz, dont
                    li roi Artus, ne homes de son ostel, ne en savoient nulles novelles, ainz n'avoient
                    ire et corrus assez. Et celui jor meïsmez qe la battaille dovoit estre, le laisse
                    aler la dame de Manoalt por tel convenanse que m. Lancelot li creant qu'il torneroit
                    au soir en sa prison; le porqoi, ne comant le tenoit la dame de Manoaut, ne deviçera
                    ici nostre livre, car bien le savra deviser en avant, et veaut torner li maistre a
                    nostre matire.</p>
                    <lb/>
                    <p xml:id="d001l565" n="2" rend="unnumbered">Et quant m. Lancelot fu demorés en tel mainieres une grant pieces ensi con je vos
                    ai contés, ne ne fasoit nul senblant, et veoit la battaille si dure et pesmez, les
                    dames qui le veont s'en font grant mervoilles. Et en parloient mout entr'aux, et dient:
                    «Sainte Marie, que couçe est de cist chevalier qui voit la mellee et la crie si grant,
                    ne ne fait nul semblant four que es loges regarder?». Atant paroule une damoiselle,
                    et dit: «Je croi qu'il atent que aucune dame ou damoiselles i mant qu'il face d'armes
                    por son amor en ceste mellee». Lour respont un autre damoiselle, et dit: «Ce puet
                    bien estre!» et dit qu'elle i mandera tot maintenant. Atant prent un vallet qe es
                    loges estoit, et li dit: «Vas tantost a celui chevalier as armes vermoilles, et li
                    dites qu'il face d'armes pour amor de moi en ceste mellee». Li vallet descent des
                    loges herament, et s'en vait tot droitemant a m. Lancelot, et li dit: «Sire, lasus
                    es loges ha une jentilz damoiselles qui vos mande par moi, et voz prie que vos faichois
                    d'armes pour son amor en ceste mellee». M. Lancelot l'entent bien, mais ne li respont
                    rienz. Li vallet, qui croit qu'il ne l'ait entandus, il dit autre fois: «Sire chevalier,
                    une damoiselle que lasus es loges est, vos prie que voz faichois d'armes par son amor
                    en ceste mellee!». Et m. Lancelot, que toutes fois l'entendoit, ne respont ne ce ne
                    qoi a rien que cil li die. Quant li vallet voit que m. Lancelot ne li respont nulle
                    rienz, il monte tout maintenant es loges. Et s'en vait a la damoiselle, que devant
                    la reïne estoit, et conte coment il avoit requis li chevaliers par deuz foiz de pars
                    la damoiselle qu'il face d'armes pour son amor en ceste battaille, et comant li chevalier
                    ne dit nul mot.</p>
                    <lb/>
                    <p xml:id="d001l566" n="3" rend="unnumbered">Quant l[es] dames et le damoiselles que enluec estoient, entendent ce que li vallet
                    ot dit, et entendoient tot le fait, et voient le semblant dou chevalier, elle n'ont
                    toute grant mervoille. Atant dit une dame: «Ce ne puet estre qu'il ne soit homes de
                    grant afaire, quant il pour damoiselle ne veaut faire d'armes! Et por ce je i manderai
                    hor&lt;n&gt;droit qu'il face d'armez pour amor de moi en ceste battaille». Atant dit
                    a celui vallet meïsme qu'il alast au chevalier, et le priast qu'il face d'armes pour
                    son amor. Li vallet s'en torne tot maintenant a mesire Lancelot, et li dit: «Sire
                    chevalier, une dame de grant valorz que es loges est, vos mande et prie que vos faichoiz
                    d'armes pour son amor en ceste mellee». M. [p. 281] Lancelot, que bien l'entendoit,
                    ne li respont nul mot, pour ce qu'il baoit avoir autre conjé. Et li vallet que voit
                    celui semblant n'a grant mervoille, et le prent au frain, et li dit ancois plus haut
                    qu'il ne avoit fait devant qu'il feïsse d'armes por le amor d'une jentilz dames que
                    es loges estoit; ne pour tot ce m. Lancelot ne li fait nul mot. Et quant li vallet
                    voit qu'il ne puet trere de m. Lancelot nul mot, il ne demore pas avec lui, ainz s'en
                    torne asmont es loges, et conte comant il ne puet nul mot trere de m. li chevalier.
                    La reïne et les damez et damoiselle n'ont greingnor mervoille que devant, et dient
                    li plusour d'eaus que de grant pooir et de grant quer est li chevalier, quant il ne
                    se muet ne pour dame ne pour damoiselle. Atant distrent les dames a la reïne: «Dame,
                    nos vos prionz que vos mandés au chevalier qu'il face d'armes pour amor de vos en
                    ceste mellee».</p>
                    <lb/>
                </div2>
                <div2 xml:id="d001c184" n="181">
                    <head>&lt;181&gt;</head>
                    <p xml:id="d001l567" n="1" rend="unnumbered">La reïne, que a celui point veoit li roi Artus son seingnor en si grant perilz, estoit
                    iriés et courruciés duremant, respont qu'elle ne en fira rienz, car en autre chouse
                    avoit son entent. Et m. Gauvain, que dejoste la reïne estoit, et avoit bien hoï tot
                    ce que li vallet avoit dit par deus fois de m. Lancelot, et voit qu'il ne fasoit nul
                    senblant for regarder les dames, il n'a grant mervoille. Mais toutes fois le voit
                    si biaus qu'il dit a soi meïsme qu'il ne puet estre qu'il ne soit buen chevalier et
                    homes de grant valorz. Por ce dit il a la reïne: «Ma d&lt;am&gt;e, je voz loeroie
                    que voz mandés au chevalier qu'il face d'armes par votre amorz en ceste battaille,
                    car voz avés veü apertemant qu'il ne veaut fere rien ne pour dame ne pour damoiselle,
                    et il semble chevalier de grant valorz. Et voz di que un buen chevalier vaut mout
                    a un grant beiçonz, et je croi que se vos i mandés, qu'il ira a la mellee tot maintenant».</p>
                    <lb/>
                    <p xml:id="d001l568" n="2" rend="unnumbered">Que vos en diroie? Tant fist et tant dit m. Gauvain a la reïne qu'elle respont qu'elle
                    fira sa voluntés, «puis qu'il voz plaist». Atant dit a un vallet qu'il aille au chevalier
                    tout maintenant, et qu'il face d'armes par son amor en ceste mellee. Li vallet, quant
                    il entent le comandemant la reïne, il ne fait nul deleament, ainz s'en vait tantost
                    a m. Lancelot, et li dit: «Sire chevalier, madame la reïne Genevre, la feme au roi
                    Artus, voz mande et prie que vos faichois d'armes par son amor en ceste mellee».</p>
                    <lb/>
                </div2>
                <div2 xml:id="d001c185" n="182">
                    <head>&lt;182&gt;</head>
                    <p xml:id="d001l569" n="1" rend="unnumbered">Quant m. Lancelot ot eü le comandemant de celle cu'il baoit avoir, il dit a soi meïsmes
                    que desormais ne deimora plus, ainz ira tot maintenant. Atant s'adrece ver la melle&lt;e&gt;,
                    il baissen les glaivies, et hurten li chevaus de sporonz. Et se met en la greingnor
                    presse qu'il voit mout grant alleüre, et fiert le primier chevalier qu'il encontre
                    si roidemant qu'il le porte a la terre tiel atornés qu'il ne remue pié ne main, ne
                    ne a mestier de mire. Et quant m. Lancelot voit qu'il a celui abatus, il ne s'areste
                    pas sour lui, ainz laisse corre de celui poindre meïsmes, et fiert un autre chevalier
                    si aspremant qu'il li fait voidier andeus les arconz, et le flatiz a la terre enavrés
                    a mort. Et puis fiert le tierz et le quart, et en fait tant qu'il abati douçe chevalier
                    de celui glaivies. Il fait si grant mervoille d'armes que tuit ceaus que le voient
                    le tienent a grant me&lt;rvoille&gt;, et n'estoient tuit esbaïz.</p>
                    <lb/>
                    <p xml:id="d001l570" n="2" rend="unnumbered">Et &lt;quant m.&gt; Gauvain et la reïne G&lt;enevre et les&gt; dames et damoise&lt;lles
                    et les vieulx chevaliers&gt; que es loges esto&lt;ient ont veü les&gt; grant mervoil&lt;le
                    que Lancelot aloit faisant, il&gt; distrent entr'&lt;eulx que voirement est&gt; cestui
                    le &lt;plus poissant chevalier de tout le monde. Et quant Lancelot ot brisié son glaive,
                    il mist la main a l'espee, et se fiert en la greigneur presse&gt; que il &lt;voit,
                    et commence a donner grans coups a destre et a senestre. Il arrache escus de cols
                    et heaumes de testes, et tresbuche chevaulx et chevaliers par terre; il fait tant
                    d'armes&gt; que nul home peüst croi&lt;r&gt;e que li cors d'un seul chevalier peüst
                    tant faire.</p>
                    <lb/>
                    <p xml:id="d001l571" n="3" rend="unnumbered">Et li roi Artus et li conpainz de la Table Reonde que ceste mervoille voient en sunt
                    tuit esbaïs, et s'en font grant mervoille qu'il puet estre, et en croist chascuns
                    en force et en pooir. Et corrent sour lour enemis mout hardiemant, et li maumenent
                    en tel mainiere que ce estoit une pitié a veoir, car maint chevalier i a mort et navrés,
                    si que toute la terre n'estoit coverte.</p>
                    <lb/>
                    <p xml:id="d001l572" n="4" rend="unnumbered">Et li haut prince Galeot, quant il voit le grant maux que m. Lancelot aloit faisant
                    de sez homes, il n'a grant ire et grant courrus. Il dit a soi meïsmes que ci &lt;ci&gt;st
                    vif loingem&lt;ant&gt;, qu'il li mettra a desconfitture. Et &lt;por ce&gt; ne fait
                    nul deleament, ainz &lt;drece l'e&gt;spee contremont, et s'adrece v&lt;ers Lancelot&gt;,
                    et li done desus l'ieume &lt;li greingnor&gt; coux qu'il puet amen&lt;er d'en hault
                    a la&gt; force dou braz, si &lt;que Lancelot en est&gt; auquanz esto&lt;rdis. Mes
                    il ne demoura mie gramment qu'il en recut le guerredon, car Lancelot lui donne .§{i}.
                    tel coup de toute sa force que le hault prince Galeholt en fu si chargiez que pou
                    s'en failli qu'il ne [p. 281] chaÿ a la terre. Atant commence la meslee entr'eulx
                    moult douloureuse et pesme, et mout donnent&gt; gra&lt;nt coups li uns a l'autre,
                    car moult sont endui preux et puissans. Et quant le hault prince ot esprouvee la grant
                    force de Lancelot, il dist bien a soy meïsmes que il est le meilleur chevalier du
                    monde. Que vous en diroie je? Lancelot tenoit si court le hault prince Galeholt qu'il
                    ne povoit gramment en avant, et bien l'eüst mort, se ce ne fust .§{i}. chevalier qui
                    avoit nom Galeholtdin&gt;, qui estoit cousin de l'aut prince, qe laisse corre a m.
                    Lancelot, et le fiert au d'eschin si roidemant que m. Lancelot cheï a la terre a tot
                    son chevaus. Mes il se relieve mout vistemant, et se defent hardiemant, car les homes
                    de l'aut prince se esforcent mout de lui retenir ou de mettre a mort. Mes ce est noiant,
                    car li roi Artus et li conpainz de la Table Reonde le seücorrent hardiemant, et enluech
                    est la presse et li ferreis de l'espee et li chappelleis si grant que l'en ne hoïst
                    le Deu tonant. Mout le defendent bien lï conpainz de la Ta&lt;ble&gt; Reonde.</p>
                    <lb/>
                </div2>
                <div2 xml:id="d001c186" n="183">
                    <head>&lt;183&gt;</head>
                    <p xml:id="d001l573" n="1" rend="unnumbered">&lt;Q&gt;uant m. Gauvain, que es&lt;loges et a les be&gt;rteressce estoit, ot veü
                    m. &lt;Lancelot que&gt; a la terre estoit abatus, il &lt;a grant ir&gt;e car pou qu'il
                    ne rage &lt;de duel. Atant il ma&gt;nde tot maintenant &lt;a son vallet et li di&gt;t:
                    «Vas tantost et &lt;prens&gt; mo&lt;n cheval, et le maine a c&gt;elui chevalier as
                    armes &lt;vermeilles ... &gt; est, et li done &lt;.§{i}. bon glaive de ma part. Et
                    quant le varlet oÿ le commandement son seigneur, il ne fet nul delaiement, ains descent
                    des loges et prent le cheval Gauvain et .§{i}. moult bon glaive, et s'en vait tout
                    droit a Lancelot, qui estoit tout a pié, et trueve que les compaignons de la Table
                    Reonde l'avoient delivré de tous perils. Tout maintenant que le varlet fu a lui venus
                    il lui a baillié erramment le cheval que Gauvain lui envoie. Quant Lancelot voit ce,
                    il en a grant joie, il n'y fait nul delaiement, ains monte et prent le glaive que&gt;
                    li vallet li avoit aportés, et monte heramant. Et quant il est montés, il hurte chevaus
                    de sporonz, et vient le le glaivies baissiez, et fiert primier chevalier qu'il encontre
                    si roidemant qu'il le flatiz a la terre mout fellenessemant. Et puis en fiert un autre
                    si durement qu'il le porte a la terre tiel atorné q'il ne a mestier de mire. Et puis
                    fiert le tierz et le quart; il fait de celui glaivies plus qu'il ne avoi fait de lez
                    autres et plus. Et sachiez qu'il en fist tant que tuit ceaus que le voient le tienent
                    a grant mervoille, et en devienent tuit esbaïs, ausi li amis con li enemis. Que voz
                    en diroie? Il la fasoit si bien, et done tant exemple de bien faire a la jenz dou
                    rois Artus, qe tuit en valoient de miaux. La mellee est dure et pesmez, et cruelz
                    et fellenesse, la plus que fust jamés veüe en un chanp. Il n'i a &lt;nul&gt; si hardis
                    ne si buen chevalier en toute la place qu'il ne &lt;ait&gt; a cestui point toute peor,
                    car en &lt;luec n'&gt; est pas jeu ne tornoiement &lt;ainz est bien&gt; mortiel battaille
                    la &lt;ou il se conbattoient. Et&gt; sachiez tot voirement &lt;que les hommes du hault&gt;
                    prince Galeot r&lt;cevent a cellui point greigneur dommage q&gt;ue ne firent &lt;les
                    hommes du roy Artus. M&gt;es quant li &lt;soleil tourne a declin, et la&gt; nuit a&lt;pprocha,
                    il convint a fine force que la bataille se d&gt;epar&lt;tist, et s'en retourne chascu&gt;nz
                    &lt;a son champ, et emporterent leurs mors, et les firent enterrer en terre benoite.
                    Et Lancelot s'en retourne a l'ostel a la dame de Maloaut, ainsi comme il lui avoit
                    promis.</p>
                    <lb/>
                    <p xml:id="d001l574" n="2" rend="unnumbered">Et quant la gent au hault prince Galeholt furent desarmez, grant planté de barons
                    s'en alerent au paveillon&gt; lour seingneur, et hi furent maint rois et maint baronz,
                    et mout tienent grant pallemant de la jornee d'ui. Et trovent qu'il avoient receü
                    grandisme domajes, car mout hi avoit estés d'ocis et d'enavrés a mort. «Seingneur»,
                    fet li haut prince, «avez veü en cestui jor la greingnor mervoille que fust jamés
                    veüe dou chevalier as armes vermoilles, car il, tot seul, noz a fait si grant domajes
                    de nostre jenz, car je vos di tot voiremant qu'il nos a destornés a vincre la battaille
                    d'ui, car la grant proesse de lui et li suen bien faire ha estés banieres et hestendart
                    a toute la jenz li roi Artus, car il, tot seul, les ha tenus en force et en bonbant.
                    Et se li son cors ne fust, noz li avromes mis a desconfitture tout seüremant; or esgardés
                    que vaut un corz d'omes, et quant puet faire! Et, si voirement m'aït Diex, con je
                    voudroie miaus avoir sa conpangnie, et qu'il fust de mon ostel, que je ne voudroie
                    avoir mis e&lt;n&gt; ma soubesion li roi Art!». Mout tenoient grant pallemant celui
                    soir de m. Lancelot tuit ceaus qui estoient eu pavillonz de l'aut prince, et mout
                    li donent grant los et grant pris chascuns, et dient tuit comunement que li chevalier
                    as armes vermoilles est li meudre chevalier dou monde.</p>
                    <lb/>
                    <p xml:id="d001l575" n="3" rend="unnumbered">Et de l'autre partie li baronz dou roi Artus, quant il furent desarmés, il s'en alent
                    a la tref dou roi. Et quant li roi Artus ot veü qui hi estoient grant plantee de sez
                    baronz, il lor demande conbien lour pooit fallir de lour chevalier. Atant se met avant
                    mesire Yvain, le fiz au roi Hurien, que l'affer avoit sour lui, et dit: «Mon seingneur,
                    or sachiez qu'il nos faillent plus de .§{iii.c}. chevaliers, et encore eüsson eü [p.
                    282] greingnor domajes, se ne fust li chevalier as armes vermoilles que noz a hui
                    valus et seucorrus a tot beiçonz!». «Par foy! Seingnor», fait li roi, «de celui chevalier
                    me sovient il bien et sovendra a toz jo&lt;r&gt;z de ma vie, car je vos di bien tot
                    hardiemant qu'il est li meillor chevalier et li plus puissant que soit en tot cestui
                    monde, car il nos a hui valus et sostenus a toz beiçonz, car se li son cors seulement
                    ne fust, je croi que noz eüssonz eü assés a faire. Et pri et comande a chascuns qu'il
                    me die qui li chevalier est». Et tuit dient qu'il ne sevent, «mes tant vos dionz noz
                    tot voirement qu'il nos a hui mantenus et domajés assez nostre enemis».</p>
                    <lb/>
                    <p xml:id="d001l576" n="4" rend="unnumbered">Et mout se mervillent tuit qu'il pooit estre, et mout ont grant ire de ce que m. Lancelot
                    eaus en s[oi]t eschanpés, et qu'il ne puent savoir qu'il est. Et li roi Artus ha mout
                    grant joie et mout grant feste que sez homez estoient si bien mantenus en celui jor.
                    Et quant il fu ore de coucier, chascunz s'en vait a son pavilonz et a sez tref, et
                    se dormirent jusque a l'endemain.</p>
                    <lb/>
                </div2>
                <div2 xml:id="d001c187" n="184">
                    <head>&lt;184&gt;</head>
                    <p xml:id="d001l577" n="1" rend="unnumbered">Et quant l'endemain fu venus, il se lievent si las et si travailliez q'il ne i avoit
                    nul si hardis chevalier, ne d'une part ne d'autre, que aüsse voluntés de battaille.
                    Que voz en diroie? Sachiez q'il demorent puis quatre jorz en pez q'il, ne entendoient
                    a autre chouses que a sojorner. Au quint jorz ont acrea&lt;n&gt;tez la battaille,
                    et d'oissir au chanp, et ont bien maitin ordree et atiré lour eschiere, tot en tel
                    mainieres con il avoient fait les autres jorz de la battaille. Et la reïne Genevre
                    et les dames et les damoiselles et li viel chevaliers estoient montés sour les loges
                    pour regarder la mellee.</p>
                    <lb/>
                    <p xml:id="d001l578" n="2" rend="unnumbered">Et quant les homes dou l'aut prince et la jenz dou roi Artus furent ordree et atiré,
                    il ne font nul deleament, ainz laissent corre les uns sour les autres mout ardiement,
                    tout en tel mainieres con il avoient fait l'autre jor de la battaille, l'une battaille
                    avant lez autres. Et quant il vienent au jondre des glaiviez, il i fu si grant l'esfrocier
                    des lances que ce fu une grant couse a veoir. Il ne demore gramant que tuit furent
                    pour ygal eu chanp, et d'une part et d'autre. Et li roi Artus et li conpainz de la
                    Table Reonde la fasoient si bien que ce estoit une grant mervoille a veoir, mes sanz
                    nulle faille il avoient assez a fere, car trop avoient grant plantee de bone jenz
                    contr'aus. Et li haut prince Galeot et ceaus de sa banieres la fasoient ancois si
                    bien qu'il ne sunt pas da blasmer, car sachiez tot de voir que li roi Artus et toutes
                    sez jenz avoient la peior partie, et venoient greppent place. Mout est grant la crie
                    et la noisse que fasoient ceaus que cheoient a la terre, et la reïne Ginevre et toutes
                    les autres dames que voient lour seingneur en si grant perilz, en preurent duremant,
                    et font si grant cri et noisse que l'en ne hoïst le Deu tonant, et li viel chevalier
                    ausint.</p>
                    <lb/>
                    <p xml:id="d001l579" n="3" rend="unnumbered">Que vos en diroie? Quant la mellee estoit si dure et cruel con je voz di, atant es
                    voz venir un chevalier mout bien montés, et armés d'une armes toute noire. Et s'en
                    vient tot droitemant devant la reïne, et s'apuige a sa lanse, et ne fait semblant
                    four que esgarder les dames des loges, et propremant madame la reïne Ginevre. Et sachiez
                    de voir que cestui estoit sanz faille m. Lancelot dou Lac, que l'autre fois porté
                    les armes vermoilles.</p>
                    <lb/>
                </div2>
                <div2 xml:id="d001c188" n="185">
                    <head>&lt;185&gt;</head>
                    <p xml:id="d001l580" n="1" rend="unnumbered">Quant m. Gauvain l'ot veü, il le connuit, au senblant qu'il voit en lui, qu'il estoit
                    li chevalier que l'autre foiz fist si grant mervoilles d'armes. Et por ce qu'il voit
                    que le beiçonz n'estoit si granz, dit il a la reïne: «Ma dame, veés, ce me semble
                    li buen chevalier que si bien la fist l'autre fois, et que tant noz vaut. Et por ce
                    &lt;que&gt; vos veés le grant beiçonz qu'il noz est, vos lou je que voz li mandés
                    qu'il face d'armes par votre amor en ceste battaille». «Biaux niez», Pait la reïne,
                    «feites a vottre voluntés, car je ai grant doutte et peor de ce que je voi monseingnor
                    li roi et toutes nostre jenz en si grant perilz!».</p>
                    <lb/>
                    <p xml:id="d001l581" n="2" rend="unnumbered">Et quant m. Gauvain ot entandus la voluntés la reïne, il ne atent plus, ainz prent
                    une damoiselle, et li dit: «Vaz tantost a celui chevalier as armes noires, et li dites
                    de parz la reïne qu'il face d'armes pour amor de li en ceste mellee!». La damoiselle,
                    quant il ot entandus ce que m. Gauvain li avoit dit, elle s'en vait tout droitemant
                    a m. Lancelot, et li dit: «Sire chevalier, madame la reïne voz mande et prie que vos
                    faichois d'armes por son amor en ceste mellee». Quant m. Lancelot ot eü ce qu'il baoit
                    avoir, ce est le conjé sa dame, il n'a grant jole. Il ne atent plus, ainz enbrace
                    son escu, et hurte chevaus de sporonz, et se met en la greingnor presse qu'il voit,
                    et fiert le primier chevalier qu'il encontre si durement qu'il le porte a la terre
                    mout fellenessement. Et quant il a celui abatus, il ne s'areste pas sour lui, ainz
                    en fiert un autre si aspremant qu'il le flatiz a la terre tel atornés, qu'il ne a
                    mestier de mire.</p>
                    <lb/>
                    <p xml:id="d001l582" n="3" rend="unnumbered">Que voz en doroie? Sachiez tot voiremant que m. Lancelot abati maint chevaliers de
                    celui glaivies, et ne fist tant que ce estoit une grant mervoille a veoir. [p. 282]</p>
                    <lb/>
                </div2>
                <div2 xml:id="d001c189" n="186">
                    <head>&lt;186&gt;</head>
                    <p xml:id="d001l583" n="1" rend="unnumbered">Et quant li conpangnons de la Table Reonde et la jenz dou roi Artus ont veü la grant
                    mervoille que m. Lancelot fasoit, il croist a chascuns cuer et force, et corrent sour
                    lour enemis ardiemant; il valoient assez de miaux que devant. La reïne Genevre et
                    m. Gauvain, qui ont veü ce que m. Lancelot fasoit, en devienent tuit esbaïs: «Ha,
                    ma dame», fet m. Gauvain, «cestui est li chevalier voirement que l'autre fois fist
                    si grant mervoille d'armes, ceaus que portoit lez armes vermoilles! Dir poés ardiemant
                    qu'il est sanz nulle doutte le meillor chevalier qui soit en ceste monde, or poés
                    veoir tout apertemant que vaut un cors d'un tel chevalier con il est! Je croi que
                    nostre jenz seront ja tornés a desconfitture, se li son corz seulemant ne fust, car
                    nos veonz tot cleremant que nostre enemis estoient mout au desus de la battaille a
                    celui point que cestui chevalier se meti en la mellee». «Biaus niez», fait la reïne,
                    «je vos di loiaumant que ceste chevalier voiremant, a ce qe je ai veü de lui, est
                    bien le meillor chevalier que je veïsse en toute ma vie, ne dont je hoïsse jamais
                    paller. Ne Febus, ne Ettor le Brun, ne nul autre chevalier qe trapassés sunt, je ne
                    croi qu'il se peüssent  prendre de chevalerie a cestui et, si voiremant m'aït Diex,
                    con je voudroie avant savoir a cestui point qu'il est que je ne voudroie gaaignier
                    une cité! Et ancois vos di, biaus niez, car cestui est le primier chevalier que pour
                    amor de moi feïsse d'armes en battaille ou en torneamant, et vos di que je me teingne
                    a bien paiés, et le servirai et henorai de tot mon pooir, sauve le onor monseingnor
                    li roi et li moi». En tel mainieres con vos avés hoï, parloient entre la reïne et
                    m. Gauvain.</p>
                    <lb/>
                    <p xml:id="d001l584" n="2" rend="unnumbered">Et quant m. Lancelot ot bliçés sez glaiviez, il mist main a l'espé, et comance a doner
                    grandismes coux a destre et a senestre, et a fere trop grant mervoilles d'armes, ci
                    que tuit ceaus que le voient en sunt esbaïs. Et connoissent tot certainemant que cestui
                    est sanz faille celui que l'autre fois fist si grant mervoille d'armes, et que enporté
                    le onor de la battaille, et mout se mervillent qu'il pooit estre.</p>
                    <lb/>
                    <p xml:id="d001l585" n="3" rend="unnumbered">Et m. Gauvain, que es loges estoit, et voit toute fois la grant mervoille qu'il aloit
                    faisant, il appelle maintenant un vallet, et li dit: «Vaiz tantost, et prent mon chevaus
                    et des glaiviez assez, et t'en vais droitemant a cel chevalier que porte cel arme
                    noire. Et li baille li chevaus, que li suen est las et tresués, et puis li baille
                    un glaivies, et quant tu verais qu'il ait les glaivies bliçés, et tu li en baille
                    un autre, et ensi fais tant qu'il les a toutes bliçés». Et quant li vallet ot bien
                    entandus le comandemant son seingnor, il dit que ce fira il bien, et s'en vait maintenant,
                    et prent li chevaus de m. Gauvain, qe bien estoit garnis selonc chevals de battaille
                    mortiaus, et prent des glaivies assez, et s'en vait heramant la ou m. Lancelot estoit,
                    auques esloingnés de la presse por soi repouser auquanz. Quant il fu a llui venus,
                    il li dit: «Sire chevalier, monseingnor Gauvain, que dejoste la reïne est, voz envoie
                    par moi son chevalz, por ce qu'il voit tout apertemant que li votre est assez travaillés,
                    et vos mande ceste lanse, qe vos li blicés sour votre enemis. Et la reïne voz dit
                    qu'elle se tient a bien paiez de ce que voz faites por son amor en cest mainiere».
                    Quant m. Lancelot ot bien entandus li vallet, li respont: «Amis, vos soiés li tres
                    bien venus, et pour madame et pour amor m. Gauvain firai je tot mon pooir de domajer
                    nostre enemis!». Aprés cestui pallemant ne fait nul deleamant, ainz monte sour li
                    chevaus m. Gauvain, et prent un buen glaivies, et s'en vait au ferir de sporonz verz
                    sez enemis, et fiert le primier chevalier qu'il encontre si roidemant qu'il le porte
                    a la terre enavrés a mort, et comance chevalier a verser a la terre des glaivies et
                    des pis de chevaus. Et quant il a celui glaivie bliçez, et li vallet que aprés lui
                    aloit toute fois li en baille un autre, et m. Lancelot la prent, et en fait bien autretant
                    con il avoit fait de les autres. Que vos en diroie? Il fait tant qe tuit ceaus que
                    voient m. Lancelot le tienent a tres grant mervoille. Et li vallet, tot maintenant
                    qu'il veoit qu'il avoit les glaiviez bliçez, il li en bailioit un autre, et m. Lancelot
                    en fait si grant mervoille que ce estoit une grant couse a veoir. En tel mainieres
                    aloit bliçant m. Lancelot les glaivies que m. Gauvain li avoit mandés sour li enemiz.</p>
                    <lb/>
                </div2>
                <div2 xml:id="d001c190" n="187">
                    <head>&lt;187&gt;</head>
                    <p xml:id="d001l586" n="1" rend="unnumbered">Quant li haut prince Galeot voit que m. Lancelot aloit ensi ociant et abattant sez
                    homes, il n'a grant ire et grant duel, il dit a soi meïsmes qu'il le mettra a mort,
                    c'il onques puet. Atant prent un glaivies cort et gros, et s'adrece ver lui tant con
                    il puet dou chevaus trere. Et quant m. Lancelot le voit venir, il connuit bien que
                    ce estoit li haut prince; il ne le refuse pas, ainz li vient au ferir de sporonz lez
                    glaivies baissiés, et se trefierent sour l'escus de toute lour force. Li haut princes
                    bliçe sez glaivies, et m. Lancelot fiert lui si roidemant qu'il le porte a la terre
                    mout fellenessemant. Mes de tant li avint bien qu'il ne fu enavrés; il se lieve mout
                    vistement con cil que de grant legieresse et de grant force estoit, et dit que voiremant
                    est de grant puisance li chevalier que si [p. 283] duremant l'encontre a cestui point.
                    M. Lancelot ne s'areste pas sour lui, ainz se met en la greingnor presse qu'il voit,
                    et comance a fere la greingnor mervoilles d'armes dou monde, il arache escu de cuel
                    et heume de teste, et a trebuchier chevalier a la terre, il vait departant la presse,
                    il est plus redoutés que tonoir. Et li haut prince Galeot, que remontés estoit, et
                    voit ce que m. Lancelot fait, il en devient si esbaïs qu'il ne set qu'en doie faire;
                    il li plet tant son afer qu'il ne fait nulle chouse for que lui regarder, et toute
                    foiz aloit aprés lui por lui veoir.</p>
                    <lb/>
                    <p xml:id="d001l587" n="2" rend="unnumbered">Et mout est dure et cruel la battaille, et mout fu de male hore comanciez, que sachiez
                    tot voiremant que maint chevaliers i morent, et maintes dames en seront a toz jorz
                    mais en plores et en lermes. Que voz en diroie? Toz jorz dure la battaille pesmes
                    et cruelz, et sachiez de voir que d'andeus parz ont receü grandismes domajes li chevaliers.</p>
                    <lb/>
                </div2>
                <div2 xml:id="d001c191" n="188">
                    <head>&lt;188&gt;</head>
                    <p xml:id="d001l588" n="1" rend="unnumbered">Et quant le jor se partoit, et la nuit aprochoit, il lour convient a fine forme departir
                    la mellee, et retorner dedenz lour chanp. En tel mainiere se partirent, et tornerent
                    chascuns a son pavilons. Et quant m. Lancelot voit que chascun se tornoit a son ostiaus,
                    il ne i demore gramant, ainz s'en ala maintenant son chemin ver Manoaut. Et li haut
                    prince Galeot, que toute fois avoit son entent sour m. Lancelot, et n'estoit en esgart,
                    s'en vait aprés lui tot seul, et chevauce si astivemant qu'il l'ot atint.</p>
                    <lb/>
                    <p xml:id="d001l589" n="2" rend="unnumbered">Et quant il fu a lui venus, il li dit: «Sire chevalier, Diex vos doint joie ausi con
                    il doit au meillor chevalier dou monde que voz est!». M. Lancelot li rent son salus
                    bien et cortoisemant. «Sire chevalier», fait li haut prince, «je vos di tot voiremant
                    que je aimeroie mielz vostre conpangnie a toz jorz de ma vie que je ne firoie, estre
                    seingneur de tot li monde. Et vos pri et requier pour la rien que voz plus aimés en
                    ceste monde que voz demorés avec mol cest nuit, et je vos promet que vos ne voudrés
                    chouçe de moi que je fere peüsse que je ne vos face».</p>
                    <lb/>
                    <p xml:id="d001l590" n="3" rend="unnumbered">Mesire Lancelot, que bien connuit cleremant que ce est li haut prince Galeot que a
                    llui paroule en tel mainiere, il dit a soi meïsmes qu'il remandra par une grandismes
                    chouse que vos oïrez en avant, ensi con nostre livre tesmoingne. Et atant respont,
                    et dit au prince. «Sire, je ai tant aillors a fere que je ne puis demorer ne ci ne
                    autre leu». «Haÿ, biaus sire», fet li haut prince, «je voz pri tant con l'en poroit
                    prier a son amis, et pour la rien que voz plus aimés, que vos herbergiés avech moi,
                    et soiés seingneur et sire de quanque je ai en ceste monde».</p>
                    <lb/>
                    <p xml:id="d001l591" n="4" rend="unnumbered">Mout prie li haut prince a m. Lancelot, et mout li dit bonez paroles, et mout li offre
                    serviz et henor, tant que m. Lancelot, que voluntés avoit de remanoir, li respont:
                    «Sire, et qui est vos qui tant me priés de remanoir a vos?». «Sire», fet il, «ce vos
                    dirai je tot maintenant, car sachiez que je sui appellés Galeot de Lointaines Isles».
                    Et m. Lancelot, que bien le connoisoit, devant fait semblant que ne l'ausse conneüs
                    heramant qu'il soit nomee. Il se humilie mout ver lui, et li dit: «Sire, sachiez que
                    je sui li votre chevalier et votre homes liges, et vos vuoill servir et henorer de
                    tot mon pooir, et demorai avech voz voluntiers. Mes je vos pri come a mes amis et
                    a mon seingneur, que vos m'otroiés de doner un don de quelque hore qe je le vos demanderai».
                    «Sire», fet li haut prince, «ce voz otroie je debonairemant, et le voz dorai de quelque
                    hore que voz le me demanderez». «Donc remandrai je», fait m. Lancelot.</p>
                    <lb/>
                    <p xml:id="d001l592" n="5" rend="unnumbered">Aprés ceste paroule, ne font deleament, ainz s'en vont ver li chanp, et entrerent
                    dedenz le pavilonz dou prince, et desmontrent. Et maint chevalier li corrent desarmer,
                    et li desarment hastivemant, et aportrent riche dras et mantiaus pareaus afibler;
                    mout font grant joie et grant feste de m. Lancelot. «Sire», fet m. Lancelot au prince,
                    «je vos pri que voz me creantés devant votre baronz que vos mes dorés ceaus don que
                    je vos demanderai, et a celle ore que je voudrai». «A votre voluntés», fait li haut
                    prince. Il mande maintenant par quatre homes, li quelz estoient li troiz rois, et
                    li quarz estoit un evesquez, et quant il furent venus, li haut prince Galeot creant
                    et otroie a m. Lancelot tout ensi con il avoit demandés, voiant ceaus quatre preudomes.
                    Et tuit li offrent serviz et henor de quanqu'il puent.</p>
                    <lb/>
                </div2>
                <div2 xml:id="d001c192" n="189">
                    <head>&lt;189&gt;</head>
                    <p xml:id="d001l593" n="1" rend="unnumbered">Et m. Gauvain, que bien avoit toute fois son esgart sor m. Lancelot, et ot veü comant
                    il estoit entrés eu chanp de l'aut prince, il en fait si grant duel que sez plaiez
                    qu'il avoit li screvessent, et se pasme devant la reïne. Et quant il fu revenus de
                    pamesion, il dit: «Haÿ, las! Con grant domajes est avenus a toute notre jenz, quant
                    li buen chevalier est partiz de nos, et alés a nostre enemis. Haÿ, Roi Artus, et toz
                    les autres qui avech toi estoient! Con mauveisemant voz est esproitiez, quant voz
                    laissastes partir li buen chevalier, car certes li son cors seulemant nos a hui mantenus
                    a toz beiçons!».</p>
                    <lb/>
                    <p xml:id="d001l594" n="2" rend="unnumbered">Mout n'a grant duel m. Gauvain de ce que m. Lancelot s'estoit [p. 283] ensi partiz.
                    Et quant li baronz et chevaliers se furent desarmez, il s'en alent grant plantee a
                    la tref dou roi Artus. Et tenoient mout grant pallemant de la jornee d'ui, et mout
                    en fasoient grant feste de ce qu'il avoient eü en celui jor le meillor de la battaille,
                    et mout se desduient et seulacent ensemble. Et dient que desormais mantendront il
                    bien lour henor encontre les homes de l'aut princes, a ce qu'il ont esprovez en aus
                    en ceste mellee, et mout dient une paroles et autres. Atant paroles li roi Artus,
                    et dit encontre sez baronz et chevaliers: «Seingneur», fait, «voz poés avoir veüs
                    en ceste mellee la greingnor mervoille dou monde dou chevalier as armes noires, que
                    nos ha hui valus et mantenus a touz beiçonz. Et je di tot voiremant que se li son
                    cors seulemant ne fust, que nos eüsson le chanp guerpis, et vos di certainemant qu'il
                    est li meudre chevalier dou monde. Et me fais grant mervoille qu'il puet estre, car
                    je voi de voir qu'il se vait celant ver noz, mais sachiez san nulle faille que cestui
                    chevalier as armes noires fu celui meïsmes chevalier que l'autre fois porté les aemez
                    vermoilles. Et je le voudroie avant avech moi, et qu'il fust de mon ostiaus, que je
                    ne voudroie gaaignier une cité ou un roiames, et certes je me teing a mort et a hunis
                    de ce qu'il m'est ensi eschanpés par deus fois. Et pri et requier chascuns sour quanqu'il
                    tient de moi, c'il i a nul de vos que saiche la ou il est, qu'il le me die». Et tuit
                    respondirent qu'il ne en savoient rien, et qu'il ne le connoisent «four tant seulement
                    que nos le savon au meillor chevalier dou monde, et mout nos faisonz grant mervoille
                    qu'il puet estre». Et mout en parloient de lui et de la grant mervoille qu'il avoient
                    veü qu'il avoit fait. Lorz paroule li roi Karados, et dit: «Monseingnor roi, or sachiez
                    voiremant que de celui chevalier vos di je tot hardiemant qu'il a hui fait la greingneur
                    mervoille d'armes que feïstes jamés nul chevalier au nostre tenz. Il noz ha hui hestés
                    banieres et estandart, mes nos tuit en somes esproitiés mauveisemant, que nos ne l'avonz
                    retenus avech [n]os, et que nos ne l'avonz henorés sour toz homes!». Mout en parloient
                    celui soir li un et li autres dou buen chevalier, et mout li donent grandismes lox,
                    et mout ont duel de ce qu'il ne l'avoient retenus avech eaus.</p>
                    <lb/>
                    <p xml:id="d001l595" n="3" rend="unnumbered">Mes atant laisse ore li contes a paller de mesire li roi Artus et de ceaus de son
                    ostiaus, et torne a paller de l'aut prince Galeot et de m. Lancelot dou Lac.</p>
                    <lb/>
                </div2>
                <div2 xml:id="d001c193" n="190">
                    <head>&lt;190&gt;</head>
                    <p xml:id="d001l596" n="1" rend="unnumbered">Or dit li contes que quant li haut princes Galeout ot en son pavilonz m. Lancelot
                    dou Lac, il le onore de quant qu'il puet, et mout se fait par tuit joie et feste.
                    Mes m. Lancelot ne se confortoit de rienz, ainz estoit come home que aüsse duel et
                    ire, et mout se poine li haut prince de lui conforter. Mes ce ne vaut rienz, car m.
                    Lancelot avoit grant ire de ce qu'il s'estoit mesfait ver la dame de Manoaut de ce
                    que il dovoit torner en sa prison, ne ne i estoit retornés, et ce est une chouçe que
                    mout li greve et mout li enuie. Et l'autre chouçe estoit qu'il pensoit mout a l'affer
                    de l'aut prince Galeot et dou roi Artus.</p>
                    <lb/>
                    <p xml:id="d001l597" n="2" rend="unnumbered">Et quant il fu ore de souper, et les tables estoient mises, il s'asient a les tables,
                    et menuient aaiçemant, et li haut prince li fait tant d'onor con c'il fust son seingneur.
                    Et la nuit fu couciés m. Lancelot eu plus riche lit que haut prince eüsse. A l'endemain
                    se lievent, et alent hoïr la messe mout priveemant, car m. Lancelot ne voloit estre
                    conneüs de nulz.</p>
                    <lb/>
                    <p xml:id="d001l598" n="3" rend="unnumbered">Que vos en diroie? Deus jorz demore m. Lancelot avec li haut prince en tel mainieres
                    et si priveemant q'il ne fu conneüs de nulz for que de l'aut prince seulemant. Au
                    tierz jorz ont acreantés la battaille, et se lievent bien pour maitin, et se armerent
                    et ordrent lor battaille tout en tel mainieres con il estoit acostumés. Et m. Lancelot
                    fu armés d'une meïsmes armes con li haut prince, car il avoient escu tot vermoill
                    a un lyon d'or tot ranpant, et coverture et heume tot autretel. Il estoient mout richement
                    acesmés et armés et montés, et sachiez q'il estoient andeus des meillor chevalier
                    et des plus puissant et des plus biaus dou monde. Car je vos di que li haut prince
                    estoit bien plain pié greingnor que n'estoit m. Lancelot, et selonc sa grandesse estoit
                    il bien taliés de toutes menbres. Et chevauchoient si jostés qu'il ne se partoient
                    de rienz. Et quant il ont ordrés et atirez lour battaille, et il atendoient que li
                    homes dou roi Artus venissent.</p>
                    <lb/>
                    <p xml:id="d001l599" n="4" rend="unnumbered">Quant li roi Artus ot veü que li haut princes et sa jenz estoient tuit eu chanp aparoilliés
                    della mellee, il fait ordrer et atirer lour battaille, et oissirent hors battaille
                    aprés battaille. Et la reïne Jenevre et toutes les dames et damoiselles estoient montés
                    es loges pour regarder la mellee, et li viel chevalier ausint. Et quant il furent
                    aparoilliés, il ne font nul deleament, ainz laissent corre les un sour les autres
                    mout hardiement. Et quant il vienent au jondre des glaiviez, or peüst veoir si grant
                    l'esfrocier de lances que l'en ne hoïst le Deu tonant. Il ne demore gramant que tuit
                    furent pour ygal eu chanp; mout comencent la meslee cruelz et fellenese, car maint
                    chevalier i morent, et maint hi [p. 284] cheoient, que sachiez que en pou d'ore la
                    terre estoit tout coverte de chevalier morz et navrés, que ne avoient pooir d'eaus
                    relever. La crie et la noisse hi estoit si granz que ce estoit une grant chouçe a
                    veoir; li conpaingnonz de la Table Reonde la fasoient si bien a celui point qu'il
                    mostrent bien qui passent tuit li chevalier dou monde. Mout hont a fere d'andeus parz,
                    si que li plus hardiz se tenoit tout a engonbrés.</p>
                    <lb/>
                </div2>
                <div2 xml:id="d001c194" n="191">
                    <head>&lt;191&gt;</head>
                    <p xml:id="d001l600" n="1" rend="unnumbered">Et quant li haut princez et m. Lancelot ont veü que d'andeus parz estoient en la mellee,
                    et veont la battaille qui estoit si dure et fellenesse, il se mistrent entr'aus lez
                    glaivies baissiés au ferir de sporonz. Et fiert chascunz le primier chevalier qu'il
                    encontrerent si duremant qu'il le porterent a la terre mout fellenessemant. Il ne
                    s'arestrent pas sour eaus, ainz se mistrent en la greingneur presse qu'il voient.
                    Il comencent a fere la greingnor mervoille d'armes dou monde; il arachent eume de
                    teste et escuz de cuel, il versent chevalier a la terre, il sunt plus redoutez qe
                    tonoir.</p>
                    <lb/>
                    <p xml:id="d001l601" n="2" rend="unnumbered">Et quant li conpainz de la Table Reonde virent li deuz chevaliers que si grant maux
                    aloient faisant de lor jenz, il distrent: «Se cist chevalier vivent longement, il
                    noz metront tuit a la mort!». Il ne font nulle demorance, ainz laissent corre celle
                    part ou il li voient. Et m. Lancelot et li haut prince, quant il li virent venir,
                    il li connoisent bien, il ne li refusent pas, ainz drecent eaus le teste de lour chevaus,
                    et vont eaus a l'encontre mout hardiemant, et mout se tredonoient grandismez coux.
                    Et mout est la mellee dure et pesmez et cruelz, et mout i souffrent grant poine et
                    grant travail li conpangnons de la Table Reonde, a ce que trop avoient plantee de
                    bone chevalerie contr'aus. Et li roi Artus i avoit son cors, et bien i s'esprove con
                    chevalier de grant valorz, et bien mostre apertemant qu'il est home de tenir terre.</p>
                    <lb/>
                    <p xml:id="d001l602" n="3" rend="unnumbered">Que vos en diroie? Sachiez que avant que midi passast, la jenz dou roi Artus avoient
                    tant a ffere qu'il ne puent plus souffrir, car les homes de l'aut prince, quant il
                    voient m. Lancelot et lour seingnor que fasoient si grant mervoille d'armes, et que
                    domajent ensint lour enemis, il lour croist pooir et force, il lour donent exenple
                    de bien faire, il en valoient assez de miaux. Il corrent sour &lt;lour&gt; enemis
                    plus aspremant qu'il ne avoient fait nulle fois. Et m. Lancelot meïsmes la fait miaux
                    qu'il n'avoit fait nulle foiz, car il s'esforce houtre pooir, et por ce q'il voloit
                    par sa voluntés torner a desconfitture les homes li rois Artus, et il fait tant par
                    son pooir et par sa proesse que lez homes dou roi Artus ne puent plus, ainz comencerent
                    a guerpir place. Et ce ne est pas mervoille, ne ne sunt pas da blasmer, car tant s'estoient
                    esforcés et tant avoient souffert poine et travaill pour lour henor mantenoir con
                    il plus puent. Mes tot ce ne vaut rienz, car sachiez de voir qe trop avoient bone
                    jenz et granz contr'aux, et ancois que celui qui soloit mantenir et aidier li domajoit
                    plus a cestui point, ce est m. Lancelot dou Lac. Et pour ce ne sunt da blasmer les
                    homes dou roi Artus se il grepoient le chanp.</p>
                    <lb/>
                    <p xml:id="d001l603" n="4" rend="unnumbered">Et quant li roi Artus voit que sez jenz venoient grepent place, il a si grant duel
                    et corruz car pou qu'il ne muert de duel. Il dit: «Ha, douce Mere Deu! Priez li votre
                    doux Fiz, que par sa pitié il eschanp, que li roiames de Logres ne soit deshoronés
                    ne destruit!». Et quant il a dites ceste paroulez, il s'en vait a la baniere de la
                    Table Reonde, que tuit estoient ensenble, et lour dit: «Segneur conpainz de la Table
                    Reonde, remenbrés vos dou grant henor que voz avés eü en ceste monde jusque a cestui
                    point, et les grant chevaleries que voz avéz ja faites. Por Dieu! Esforciés vos houtre
                    pooir de mantenoir notre henor, car miaus vaut morir defendant nostre henor que torner
                    a desconfiture. Et regardés, biaus doux conpangnonz, es loges, et poés veoir nostre
                    dame que seront ausi desoronés et hunie. Et por ce vos pri que vos obliés toutes peorz
                    de morir, et pensés de bien faire!». Quant li conpangnons de la Table Reonde ont entandus
                    ce que li roi Artus lour seingneur lour ot dit, il ne i ot nul que le lermez ne li
                    venissent as iaux. Et gettent grant souspir de cuer parfont, et tuit dient contre
                    lour cuer qu'il aiment miaus morir que la desconfiture tornast sour eaus. Aprés ceste
                    pallemant ne font nul deleament, ainz comande li roi a mesire Yvain, que la baniere
                    avoit, que il se meïssent en la greingnor presse que il voient au ferir de sporonz.
                    Et il le font tot maintenant, car il se mistrent entr'aux mout hardiemant. Or peüst
                    l'en veoir grant coux doner et recevoir, or peüst veoir fere grant mervoille as conpainz
                    de la Table Reonde, et bien mostrent a ceste foiz qu'il sunt chevalier de grant valorz.</p>
                    <lb/>
                </div2>
                <div2 xml:id="d001c195" n="192">
                    <head>&lt;192&gt;</head>
                    <p xml:id="d001l604" n="1" rend="unnumbered">Et li roi Artus meïsmes la fait si bien qu'il fait a loer par toi li monde. La battaille
                    estoit a cestui point dure et cruel et pesmes plus que ne avoit estés nulle foiz.
                    Li chapelleiz et li ferreiz de l'espee hi estoit si grant que l'en ne hoïst le Deu
                    tonant. Mes sachiez que la jenz de l'aut prince estoit si grant ver celle dou roi
                    Artus que ci ne vaut ne proesse [p. 284] de ceaus de la Table Reonde ne de nul hautre
                    qu'il peüssent  le chanp mantenir, ainz venoient toute fois greppent place. Mes mout
                    se penoient dou defendre.</p>
                    <lb/>
                    <p xml:id="d001l605" n="2" rend="unnumbered">Quant la reïne Ginevre et les autres dames voient lour seingnor en si grant meschief,
                    et voient que li pis tornoit sour eaus, elle preurent tendremant, et prient Damedieu
                    et sa douce Mere que li defende de mecianse. Et m. Lancelot et li haut prince Galeot
                    et li chevalier de lour partie ont veü les homes dou roi Artus que venoient greppent
                    la place. Il s'esforcent de tot lour pooir et corrent sour eaus plus aspremant qu'il
                    ne avoient fait nulle foiz. Il li aloient ociant et ferant, il lour font trop grandismes
                    domajes; il font tant que li omes dou roi Artus ne puent plus souffrir, ainz lour
                    convient a fine force guerpir le chanp, et torner en fuie, car plus ne puent souffrir
                    e&lt;n&gt; nulle mainieres. Et quant les haut prince et sez homes virent que li roi
                    Artus et sez jenz s'estoient tornés a desconfiture, il ne li respaingnent pas, ainz
                    li vont abatant et ociant malemant. Que vos en diroie? Il li mistrent a la voie et
                    passent les loges et le berteressce, et li vont tote foies chachant et ociant. Et
                    quant la reïne Ginevre et les autres dames et li viel chevalier qui ont veü que la
                    desconfitture estoit tornés sour lour jenz, elle se despiecerent les dras, et detirerent
                    lour chevoilz, et gratirent lour vix. Elle font si grant duel qu'il n'estoit si dur
                    cuer que pitié ne n'aüsse; mout est grant doleur a regarder le grant duel [que] la
                    reïne et lez dames demenoient.</p>
                    <lb/>
                    <p xml:id="d001l606" n="3" rend="unnumbered">Et quant il ont lour chacie mantenue bien une liegues, et m. Lancelot, que avech li
                    haut prince estoit, ot veü que la chacie estoit mantenue assez, il dit que desormais
                    poroit il trop demorer a demander ce qu'il velt a li haut prince. Atant paroles m.
                    Lancelot a li haut prince, et li dit: «Sire, vos savés bien que voz m'avés otroiés
                    de doner un don tiel con je le voz demanderai, et de quelque ore que je voudrai».
                    «Hoïl», ce dit li haut prince, «ce est tot voir». «Donc vos demant je», fet m. Lancelot,
                    «que vos deveingnés homes liges de monseingnor li roi Artus, et ce est le don que
                    je voz demant et que je vuoill».</p>
                    <lb/>
                </div2>
                <div2 xml:id="d001c196" n="193">
                    <head>&lt;193&gt;</head>
                    <p xml:id="d001l607" n="1" rend="unnumbered">Et qant li haut prince entent ce que m. Lancelot li ot dit et demandés, il en devient
                    si esbaïz que a grant poine se pooit sostenir a chevalz. Et demore une grant piecez
                    q'il ne dit mot, ainz demore come home forsennee. Et quant li baronz ont veü le senblant
                    qu'il fasoit, et ont entandus ce que m. Lancelot li avoit dit, il li dient: «Sire,
                    a quoi pensez vos? Chevauchés avant, et la chacie de votre enemis sivés!». Atant paroule
                    li haut prince a sez baronz, et lour dit: «Seingnor, sachiez de voir que je ne pens
                    a ce que je ne vuoille atenir ce que je ai promis, mes je pense a la grant couses
                    qu'il mes a dit, qu'il veaut que je deveingne homes ligez de celui cui je avoie conquistee
                    par force d'armes. Et ancois qu'il savoit que tant rois et tant baronz sunt e&lt;n&gt;
                    ma soubecion! Et ce est bien le greingnor fait que jamés fust demandés en terre!».</p>
                    <lb/>
                    <p xml:id="d001l608" n="2" rend="unnumbered">Aprés ce paroles ne demore plus, ainz fait maintenant soner sez tronbe &lt;e&gt;t
                    greillez, et fait arester sez jenz, qu'il ne sivent plus la chacie. Et entre li haut
                    prince et m. Lancelot chevaucent tant qu'il ont atint li roi Artus. Et quant li roi
                    Artus li voit venir, il connuit maintenant li haut prince Galeot. Et quant li haut
                    prince et m. Lancelot l'ont atint, il desmontrent maintenant, et s'en vont au roi.
                    Et li haut prince li dit: «Sire roi Artus, je sui Galeot, le sire de Lointaines Isles,
                    qe au desus de toi estoit venus par force d'armes. Mais il convient que je deveingne
                    votre homes liges, et ce me convient fere pour ce que m. Lancelot, que ci est, le
                    veaut. Car je li avoie otroiez de doner un don de quelque hore qu'il le me demanderoit,
                    et tel con il voudroit, et il mes a demandés que je deveingne votre homes liges; et
                    je ensi firai, puis qu'il li plest».</p>
                    <lb/>
                    <p xml:id="d001l609" n="3" rend="unnumbered">Et quant li roi Artus entent ceste novelle, il desmonte maintenant, et ausi font tuit
                    les autres baronz que enluech estoient, et tenoient ceste couse a grandismes mervoilles.
                    Et li haut prince fist aporter li Sainz, et jure homajes au roi Artus, et devient
                    sez homes ligez, dont il fu ceste chouses tenue le greingnor fait que avenist au nostre
                    tenz en terre. En tel mainieres con vos avés hoï devient li haut prince Galeot homes
                    liges dou roi Artus pour le amorz m. Lancelot dou Lac.</p>
                    <lb/>
                    <p xml:id="d001l610" n="4" rend="unnumbered">Et quant il ont ce fait, il montrent tuit a chevalz, et se mistrent a la voie. Et
                    chevauchent tant qu'il furent venus as loges, la ou madame la reïne Ginevre et les
                    autres dames et li viel chevalier estoient, qe fasoient encore duel. Et quant il furent
                    a eus venus, et ont seü le fait comant estoit avenus, elle n'ont toute grant joie
                    et grant feste. Et ne i demorent plus, ainz s'en aloient au chastel de Manoalt, et
                    enluech demorent bien une semaine a grant desduit. Et mout fait li roi Artus et madame
                    la reïne Ginevre grant joie et grant feste a li haut prince Galeot. Et bien furent
                    entre m. Lancelot et la reïne aucune cousez li quelz ne veaut li maistre metre en
                    escrit, pour le onor de les uns et de les autres.</p>
                    <lb/>
                    <p xml:id="d001l611" n="5" rend="unnumbered">Or voz a li maistre contés l'afer de cestui fait, ce est someemant [p. 285] coment
                    il avint et comant il fu. Et bien sunt autres livres que le content en autre mainieres,
                    mes sachiez de voir que ce est la plus vertables qui soit escrit en trestous li romainz
                    et les livres dou monde. Mes atant laisse li contes a paller de cestui fait, que plus
                    ne pallera a cestui point. Et pallera li maistre d'une mout belle aven&lt;ture qui
                    avint&gt; en celui tenz meïsmes &lt;a la cort dou roi&gt; Artus.</p>
                    <lb/>
                </div2>
                <div2 xml:id="d001c197" n="194">
                    <head>&lt;194&gt;</head>
                    <p xml:id="d001l612" n="1" rend="unnumbered">Li contes dit que li roi Art&lt;us avoit&gt; demorés eu chastel de Manoaut &lt;une&gt;
                    semaine avech li haut prince Galeot &lt;a&gt; grant joie et a grant feste. Il se partirent:
                    li haut prince Galeot s'en torne en Sorelois, et m. Lancelot s'en vait avech lui.
                    Et li roi Artus et sa jenz se tornerent en la maistre ville de Kamaaloth. Et avoient
                    tuit grant joie de ce que si bien lour estoit avenus de l'affer de l'aut prince Galeot.</p>
                    <lb/>
                    <p xml:id="d001l613" n="2" rend="unnumbered">Or avint que un jor que li roi estoit en la maistre sale a grant conpangnie de baronz
                    et de preudomes, atant es vos venir un nain. Et s'en vait tot droitemant devant li
                    roi, sez paumes battens ensenble; il ploroit, il fasoit le greingnor duel dou monde.
                    Et s'e&lt;n&gt;jenoille devant li roi, et li dit: «Sire roi vaillanz, merci, seucorrés
                    un preudomes qui est a grant beiçonz! Car sachiez que c'il ne est seucorrus prochainement,
                    qu'il sera mis a mort hentousemant!».</p>
                    <lb/>
                    <p xml:id="d001l614" n="3" rend="unnumbered">Et quant li roi entent ensi paller li nain, il le fait drecier heuramant, et li dit:
                    «Di moi, nain, qui est celui preudomez que voz dites, et l'achaionz por coi il sera
                    ruis a mort?». «Mon seingnor», fait li nain, «ce vos dirai je tot maintenant. Or sachiez
                    que celui chevalier que je vos di, que Abés le Renomés est appellés, et je, chevauchavames
                    pour la foreste la orz. Atant veïmes venir la Beste Gratusant, et m. Abés s'aparoille
                    d'aler aprés la Beste. Atant hi vint un chevalier armés de toutes armes, et montés
                    mout richement. &lt;Et quant il fu a no&gt;z venus, il demande a &lt;Abés ou il&gt;
                    aloit. Et il dit qu'il alo&lt;it aprés la Bes&gt;te Gratusant. Li chevalier dit qu'il
                    &lt;ne soit tan&gt;t hardis qu'il en la queste de la &lt;Beste se&gt; meïsse, et qu'il
                    ne set nul si pre&lt;u&gt;domes que en celle queste se meïsse qu'il ne le feïsse repentir
                    duremant. Et m. Abés li dit qu'il savoit tiel chevalier que, c'il fust entree en celle
                    queste, qu'il ne laieroit pour tiel vinz chevaliers con il estoit. Et cil li demande
                    qui estoit celui chevalier, et il dit que ce estoit m. Tristan de Leonois. Et quant
                    li chevalier entent ce, il le tient a grant desdoingne; il le desfie maintenant, et
                    furent a le joustes et a le meslee. Mez au parfiner m. Abés ne puet souffrir, li chevalier
                    le moine a outrance, et le prist et le fist lier sour le chevals a son escuier. Et
                    jure qu'il ira querant m. Tristan une semaine, et c'il le trueve dedenz celui terme,
                    il dit qu'il l'ocira por despit de m. Tristan devant lui. Et c'il ne le trueve, il
                    dit qu'il l'ocira autresint».</p>
                    <lb/>
                    <p xml:id="d001l615" n="4" rend="unnumbered">Et quant li roi ot entandus ce que li nain avoit dit, atant paroles et dit: «Ce est
                    m. Palamidés celui que li chevalier enmoine! Il est nostre amis, et pour ce je li
                    manderai que pour amor de moi il laisse li chevalier. Et je sai bien qu'il le laira
                    maintenant». Atant demande li nain qel part il est alés, et li nain le li dit. Atant
                    comande li roi a m. Yvain, le fiz au roi Hurien, qu'il hi aille maintenant, et qu'il
                    le prie qu'il laisse Abés pour son amor. Messire Yvain ne fait nul deleament, ainz
                    monte maintenant sour un buen palefrois, et se met au cheminz avech li nain sanz nulle
                    armes four que de sez espee, et moine en sa conpangnie deus eschuier.</p>
                    <lb/>
                </div2>
                <div2 xml:id="d001c198" n="195">
                    <head>&lt;195&gt;</head>
                    <p xml:id="d001l616" n="1" rend="unnumbered">Coment m. Lamorat et m. Palamidé se conbatirent durement ensenble.</p>
                    <lb/>
                    <p xml:id="d001l617" n="2" rend="unnumbered"></p>
                    <lb/>
                    <p xml:id="d001l618" n="3" rend="unnumbered">Et m. Lamorat de Galles, qe grant haïne avoit sour m. Palamidés pour la reïne Yçelt,
                    estoit a celui point en la sale, et avoit hoï tout ce que li nain avoit dit, et savoit
                    quel part m. Palamidés s'en aloit. Il ne fait nulle demorance, ainz s'en vait a son
                    ostel, et prent sez armes. Et monte sour son chevaus, et se met aprés m. Palamidés
                    sanz nulle conpangnie.</p>
                    <lb/>
                    <p xml:id="d001l619" n="4" rend="unnumbered">Et se haste tant de chevauchier qu'il a atint m. Palamidés, et voit en quel mainiere
                    il menoit m. Abés. Il li dit: «Vassalz, comant menez voz si villainemant cest chevalier?».
                    «Et coment», fait m. Palamidés, «le volés vos defendre et aidier le?». «Voiremant
                    le vuoill je aidier», fait m. Lamorat, «ne pour autre ne sui je venus aprés toi!».
                    Et quant m. Palamidés entent ce, il se fait baillier a son escuier son escu et sa
                    lanse. Lorz s'esloingne lez uns da les autres, il se vienent au ferir de sporonz les
                    glaiviez haissiez mout ardiemant, car sachiez qu'il estoient andeus des meillor chevalier
                    dou monde. Il se trefierent sour l'escus de toute lour force si roidemant qu'il se
                    treporterent andeus a la terre. Mes de tant lour avint bien qu'il ne ot autre malz
                    four que li cheoir seulemant. Que vos en diroie? Li chevalier se lievent mout vistemant,
                    et se gettent [p. 285] l'escu devant, et mistrent main a l'espee, et cort les un sour
                    les autres mout hardiemant, et se tredonoient grandismes coux, et comencent la meslee
                    dure et pesmes.</p>
                    <lb/>
                    <p xml:id="d001l620" n="5" rend="unnumbered">Et la ou il se conhattoient en tel mainieres, atant hi vint m. Yvain, et quant il
                    le trueve ensi a la meslee, il li connuit andus. Il se met tot ensi a chevaus con
                    il estoit entr'aus, et lour dit: «Seingnor chevalier, je vos pri que vos voz souffrés
                    de la meslee jusque atant que je aie pallés a vos». Li chevaliers se soufrin atant.
                    «Seingneur», fait messire Yvain, «je sai que voz de sa estes m. Palamidés pour l'entreseingne
                    que cestui nain mes ha contés. Et voz di que monseingnor li roi Artus voz mande et
                    vos prie, ensi come a son cier amis, que vos pour le amor de lui delivrés m. Abés
                    que ci est». Quant m. Palamidés hoï ensi paller m. Yvain, il li dit: «Sire, voz soiés
                    li tres bien venus, et vos di que se li chevalier m'aüsse assez mesfait, si le delivrai
                    je debonairement pour le amor de voz et de monseingnor li roi, cui je dovoie avant
                    nomer».</p>
                    <lb/>
                    <p xml:id="d001l621" n="6" rend="unnumbered">Lors comande a sez escuier qu'il le laissent maintenant, et cil font le comandemant
                    lour seingneur, et li rendent sez armes et son chevalz. Et m. Yvain le mercie assés,
                    et le prie qu'il laisent la mellee entre lui et m. Lamorat. Et il le font debonairemant.
                    Lorz prie m. Yvain a m. Palamidés qu'il veingne veoir li roi Artus. «Sire», fet il,
                    «je ne i puis venir a cestui point, car je vuoill sevir ma queste».</p>
                    <lb/>
                    <p xml:id="d001l622" n="7" rend="unnumbered">Atant se trecomanderent a Deu: m. Palamidés se met aprés la Beste Gratusant, et messire
                    Yvain, et m. Lamorat, et m. Abés se mistrent a la voie, et s'en vont a Kamaaloth.
                    Et desmontrent e&lt;n&gt;mi la cort, la ou il truevent li roi Artus a grant conpangnie
                    de baronz et de chevaliers. Li roi fait grant joie et grant feste a m. Abés. Mes atant
                    laisse li contes a paller dou roi Artus et de ceaus de son ostiaus, et torne a m.
                    Palamidés li Paienz, li poissant chevaliers.</p>
                    <lb/>
                </div2>
                <div2 xml:id="d001c199" n="196">
                    <head>&lt;196&gt;</head>
                    <p xml:id="d001l623" n="1" rend="unnumbered">Ci endroit dit li contes que quant m. Palamidés se fu partis de messire Yvain et de
                    sez conpangnons, il se mist en sa queste aprés la Beste Gratusant. Il chevauce tot
                    celui jor sanz aventure trover que a mentovoir face en contes jusque a bas nonet,
                    qu'il ne trueve ne home ne femes.</p>
                    <lb/>
                    <p xml:id="d001l624" n="2" rend="unnumbered">Et atant fu venus en une praerie, la ou il trueve un chevalier qui estoit a mout grant
                    meschief, car sachiez qu'il se conbatoient encontre cinq chevaliers que a mort le
                    volent mettre. Il se defendoit tant con il pooit, mes sa defense ne li vaut rienz,
                    car il l'avoient tiel atornés qu'il ne pooit plus en avant. Et se aucun me demandoit
                    qui li chevalier estoit que a si grant meschief est, je li faiz savoir qu'il estoit
                    m. Siguradés, buen chevalier et vaillanz duremant. Quant m. Palamidés voit li chevalier
                    tiel atornés qu'il ne pooit plus en avant, et qu'il ne atendoit four la mort, il n'a
                    grant pitié. Il prent tantost son escu et son glaivies, et s'en vait a elz, et lour
                    dit: «Et comant, mauveis chevaliers et fallis, vos conbattés vos tuit ensenble a cestui
                    chevalier, que ne est que un seul? Ou voz le laissiés, ou voz estes tuit morz!». «Vassal»,
                    fait li un d'eaus a m. Palamidés, «estez vos forsennee, et alés vos querant vostre
                    mort? Certes se voz plus en parlerés, noz voz metrons a mort tot maintenant». «A la
                    sprove en serés prochainemant!» fet m. Palamidés, «or vos defendés, car je ne vos
                    aseür four de la mors!». Aprés ceste paroule ne font nul deleament, mes tot maintenant
                    li un de celz prent un buen glaivies cort et gros, il s'esloingnent entre lui et m.
                    Palamidés. Il baissen les glaivies, et hurten chevaus de sporonz, et vient les uns
                    verz les autres bien come preudomes. Il se trefierent sour l'escu de toute lour force.
                    Li chevalier bliçe sa lanse, et m. Palamidés fiert lui si roidemant qu'il le porte
                    a la terre enavrés a mort, et s'en vait outre parfornir son poindre. Et m. Palamidés,
                    que avoit sez glaiviez bliçés, il met main a l'espee, et cort sour les autres quatre
                    chevaliers que a m. Siguradés se conbattoient mout ardiemant. Et lour done grandismes
                    coux, et comencent la meslee dure et pesmes, car je vos di tot voiremant que cil estoient
                    mout buen chevalier. Mes au dereain ne vaut rien qu'il peüssent  souffrir le grant
                    pooir de m. Palamidés, et ancois que m. Siguradés l'aïde formant, car quant il voit
                    m. Palamidés que si bien l'aïde, il crois en pooir et en force, ne ne demore gramant
                    que li cinq chevalier estoient tiel, atornés que ce estoit une pitié a veoir. Car
                    sachiés de voir qu'il en giçoient trois a la terre, tiel atornés et si navrés qu'il
                    ne avoient pooir de lour relever. Et li deus chevaliers que a chevaus estoient sunt
                    a tiel point qu'il ne puent plus en avant, et il voient que c'il i demorent plus,
                    qu'il sunt mors. Et por ce se mistrent en fuie tant con il plus puent. Et quant m.
                    Palamidés et m. Siguradés ont veü qe cil s'en fuierent en tel mainieres, il ne li
                    vont pas enchauchant, ainz dit m. Palamidés au chevalier cu'il avoit delivrez: «Sire
                    chevalier, qui estes vos? Et por coi vos volent ceaus mauveis chevalier mettre a mort?»
                    «Sire», fet il, «Siguradés sui només». «Hai, biaux sire, bien [p. 286] soiés vos venus!»
                    fet Palamidés. Et atant se fait connoistre, et se font joie et feste, et m. &lt;Siguradés&gt;
                    dit a Palamidés comant li chevaliers estoient sez enemis.</p>
                    <lb/>
                    <p xml:id="d001l625" n="3" rend="unnumbered">Or se taist li contes de cist dui, et torne coment li roi Marz aseje Kamalot.</p>
                    <lb/>
                </div2>
                <div2 xml:id="d001c200" n="197">
                    <head>&lt;197&gt;</head>
                    <p xml:id="d001l626" n="1" rend="unnumbered">Or dit li contes que li roi Marz avoit assegié li roi Artus dedenz Kamaaloth. Sanz
                    doutte li rois Marz estoit venus eu roiames de Logres a force de jenz, et avoit adonc
                    amené avech lui tout le pooir de Sesoingne et de Cornoaille. Et entre de nuit e&lt;n&gt;
                    lla Joieuse Garde, et prist la reïne Yçelt. Et pour ce qu'il avoit doutance qu'il
                    ne la perdist en aucune mainiere eu roiames de Logres, li mande il en Cornoaille tout
                    erament qu'il la tient. Il ala puis sour li roi Artus, et le desconfist, car trop
                    avoit grant gent. Et li roi Artus en avoit petit. Si s'en foï dedenz Kamaaloth touz
                    enavrés et desconfiz villeinemant, et fist cloire le porte tout maintenant. Et li
                    roi Mars l'asseja, et fist lougier sa jenz entor la cité. Et qui cestui conte voudra
                    oïr tot apertemant, si preingne le livre monseingneur Roubert de Buron, car cil le
                    devise tot mot a mot, pour ce ne le vuoill je deviser en cestui livre.</p>
                    <lb/>
                    <p xml:id="d001l627" n="2" rend="unnumbered">A celui terme que li roi Marz avoit asejé en tel mainiere li roi Artus dedenz Kamaaloth,
                    m. Galeat en oï parler. Quant il soit que ce estoit verités, il dit qu'il le delivra
                    c'il onques pooit, et mantenant se mist au chemin, et tant qu'il trueve m. Palamidés
                    et Artus le Petit, le fiz li roi Artus. Ensi con je voz ai contés, celui jor oissi
                    horz li roi Karados Briefbras, a tant de gent con il avoit feri en l'osi li roi March.
                    Mais desconfist i aüst estés sanz faille, se ne fust la proesse de Galeat, car il
                    mostre bien apertemant qu'il estoit chevalier sour touz autres chevaliers. Car quant
                    la battaille fu plus pliniere, il comance a fere si grant mervoille d'armes que nel
                    ne'l voit qui ne le tenist a la greingnor mervoille dou monde, car ore estoit pres,
                    ore estoit loing, or a destre, or a senestre, or amont or aval.</p>
                    <lb/>
                </div2>
                <div2 xml:id="d001c201" n="198">
                    <head>&lt;198&gt;</head>
                    <p xml:id="d001l628" n="1" rend="unnumbered">Qant les homes li roi Mars virent celle mervoille, il estoient duremant espaontés,
                    il ne i ot nul si ardi qui atendre l'oçast, por ce tornerent il a desconfiture, et
                    li baron de Cornoaille et ceaus de Sesoingne autresint. Que voz en diroie? La fu l'ocision
                    si grant, onques eu roiames de Logres ne avoit eü greingnor devant celui jor. Li roi
                    Mars s'en fui a tant de gent con il pooit.</p>
                    <lb/>
                    <p xml:id="d001l629" n="2" rend="unnumbered">Quant m. Galeat vit que li enemi li roi Aryus estoient desconfis, et que recovrer
                    ne se puent, mes il se parti de la battaille au plus coiemant qu'il puet, et s'en
                    ala d'autre part. Mais atant laisse li contes a parller de m. Galeat, et retorne au
                    roiames de Cornoaille.</p>
                    <lb/>
                </div2>
                <div2 xml:id="d001c202" n="199">
                    <head>&lt;199&gt;</head>
                    <p xml:id="d001l630" n="1" rend="unnumbered">Or dit li contes, aprés ce que li roi Mars de Cornoaille fu desconfit devant la cité
                    de Kamaaloth - ou il avoit li roi Artus assejé por la force des baronz de Seisoingne,
                    non pas por celz de Cornoaille - quant li roi March fu ensi desconfist pour l'aute
                    proesse de Galeat, li roi, que se tient a bien paiez de ce seulemant qu'il en pout
                    son corz eschanper - car c'il se fust fuis priveemant, bien y eüst estés pris et retenus
                    -, quant il se fu partis de la battaille a si poi de jent qu'il n'estoient pas .§{xxiiii}.
                    chevaliers, il s'en ala parmi le roiames de Logres au plus coiemant qu'il puet, qu'il
                    ne venoit onques en chastel ne en ville ou il ne fust eramant ocis se l'en le reconneüst.
                    Por ce le convenoit aler si celeemant qu'il ne fust conneüs ne d'un ne d'autre. Quant
                    il fu venus a la mer, et entree en une nef et arivés en Cornoaille, adonc mercie il
                    nostre Segneur de ce qu'il estoit sainemant repairés dou roiames de Logres, dont il
                    ne quidoit jamés reparier.</p>
                    <lb/>
                    <p xml:id="d001l631" n="2" rend="unnumbered">Granz est li duel qui font les home de Cornoaille, car li dans qu'il avoient receü
                    a cestui point estoit granz [a] mervoille. Car de touz les chevaliers que li roi Marc
                    avoit amenee de Cornoaille a ceste voiagie, ne repairent mie .§{xxx}. chevalier, car
                    tuit li autre avoient estés que mors que pris en la grant battaile dou roiames de
                    Logres. Granz est li duelz et la plainte qui font tuit en Cornoaille. Il sunt tant
                    duremant corruciez de ceste grant perte qu'il on fait a ceste fois au roiames de Logres,
                    que li un ne ouçe reconforter l'autre.</p>
                    <lb/>
                    <p xml:id="d001l632" n="3" rend="unnumbered">Tuit entendoient a faire duel, for li roi Marc seulement. Mais il ne fait semblant
                    se petit non, que quant il voit madame Yselt il oblie toute sa perte: elle est tot
                    son reconfort et son soulas et sa joie. Mais certes se il a le cors en sa baillie,
                    il n'i a mie le cuerz. Li cuers est en autre leu que en Cornoaille; li cors est en
                    une grant tor, triste et doulenz, et jor et nuit, et bien le puet li roi March apertemant
                    veoir tot adés. Car il ne est onques hore que la reïne Yseut ne ploure. Il est mervoille
                    ou elle puet truever tant lermes con elle rent. Se elle dort, elle est eu roiames
                    [p. 286] de Logres, et se elle veille autresint: en dormant et en veillant est elle
                    adés avech Tristan, car li roi March non n'a de li se non la paroles et mal semblant.
                    Or a il le cors seulemant, que ne vaut plus d'une dame morte. Et quant il ne n'a autre
                    couse, comant se puet il reconforter? Mais il l'aime tant q'il ne est chouse au monde
                    nulle q'il tant aime: cel est bien toute sa vie. Mais c'il en est joianz et liez,
                    Tristan en est doulenz, car puis qu'il set veraiemant comant li roi Mars estoit venus
                    eu roiames de Logres a force de gent et avoit asejé li roi Artus en Kamaloth, et puis
                    avoit estés desconfis por Galeat, et avoit tant fait qu'il avoit treite la reïne Yselt
                    de la Jo&lt;ie&gt;use Garde, et l'avoit envoiee en Cornoaille, qu'il ne la peüst prendre
                    pour aucune aventure dou monde au roiames de Logres.</p>
                    <lb/>
                </div2>
                <div2 xml:id="d001c203" n="200">
                    <head>&lt;200&gt;</head>
                    <p xml:id="d001l633" n="1" rend="unnumbered">Quant monseingnor Tristan entendi toutes ces novelles, il ne fu onques mais si doulenz
                    por le grant duel qu'il avoit au cuer. Se parti de toutes genz, il ne veut mener avech
                    soi escuier nul. Desormais ne sera, ce dit il, reconfortés, quant il ha sa dame perdue.
                    En tel mainiere Tristan demoine si grant duel que mervoille est comant il dure. Petit
                    menuie, petit boit, onques mais ne fu a malaisie tant qu'il ne soit ore&lt;n&gt;droit
                    plus. Il maudit tout li monde, et dit qu'il est li plus mescheanz chevalier que onques
                    portast armes. Doumaje est qu'il a tant vescu, si con il dit.</p>
                    <lb/>
                    <p xml:id="d001l634" n="2" rend="unnumbered">Un jor qu'il chevaucoit par une foreste, armés de totez armes, menant mout grant duel,
                    avint qu'il encontre Kex li Seneschalc et Dodinel li Sauvajes. Et monsengneur Tristan
                    aloit [pensant] si duremant qu'il ne savoit s'il estoit vif ou morz. Li dui chevalier
                    se arestent e&lt;n&gt;mi le chemin. Quant il voient m. Tristan venir, il dient: «Veez
                    ci venir un chevalier herrant tout aparoilliez de la jouste». Et Kex dit herament
                    qu'il veaut la joste de lui. Il se met adonc avant, et dit: «Sire chevalier, a joster
                    vos estuet a moi!». Tristan, que ne entent pas ce que Kex dit, ainz vient toutes voies
                    avant ensi con son chevals plet. «Dieux! Aïde!» fait li chevaliers, «Par foy! Je ne
                    vi pas piece mais nul chevalier si orgueillieus con est cestui, que seulemant respondre
                    ne m&lt;e doingne&gt;. Or ai je desheés, se je rep&lt;entir ne&gt; le face de ceste
                    follie!». «Kex», &lt;fait Dodin&gt;el, «or aiés vos deshais, se vos &lt;ne le mett&gt;és
                    a la terre se voz onques poés, &lt;car de&gt; faire honte as chevaliers orgueli&lt;eus
                    co&gt;n est cestui, ne devroit nul home &lt;est&gt;re blasmés».</p>
                    <lb/>
                </div2>
                <div2 xml:id="d001c204" n="201">
                    <head>&lt;201&gt;</head>
                    <p xml:id="d001l635" n="1" rend="unnumbered">Messire Kex, &lt;quant&gt; entent ce qu&lt;e&gt; Dodinel li dit, il ne fait null&lt;e&gt;
                    demorance, ainz hurte heramant le chevaus de sporonz, et s'en vient a monseingnor
                    Tristan. Et le fiert si duremant en son venir qu'il li fait les archonz voidier, et
                    le porte a la terre, et ce puet il ligiermant faire a celui point. A ce que m. Tristan
                    se sent ensi abatus, il en devient tot esbaïs; il se relieve mout vistemant.</p>
                    <lb/>
                    <p xml:id="d001l636" n="2" rend="unnumbered">Et quant il voit Kex, il le connuit eramant; mais il ne puet lui adonc legiermant
                    connoistre, car il ne portoit nulle entreseingne qu'il soloit porter; pour ce [s]e
                    mesconneürent il adonques en tel mainieres. Quant il reconneüst monseingnor Kex, il
                    dit auques courruciés: «M. Kex, m. Kex! Mal m'avés abatus en tel mainiere!». «Et por
                    coi est vos si duremant orguellieus», fait Kex, «que ne me degniés respondre? Et si
                    vos en avoit deus fois appellés! Certes plus a en voz orgueill que ne a en m. Tristan,
                    qui est li meudre chevalier dou monde! Se m'aït Dex!» fet Kex, «il me poise que je
                    ne voz ai fait pis que abatre seulement». «Kex», fait m. Tristan, «cest ne est pas
                    la primiere hontes que vos m'avés ja faites, par celle foy que je doi a Dieu! Se pour
                    autre ne fust, je me cuidasse bien vengier de voz assez tost. Mais je m'en souferai
                    a ceste fois». Et quant il a dites ceste paroule, il s'en voloit aler sa voie. Messire
                    Kex li vient au devant, et li dit: «Sire chevalier, vos quidiés que vos fuissiés si
                    tost de moi vengiez: qui est vos, se Dieux vos saut?». «Ce ne vos dirai je ore pas»,
                    fait m. Tristan, «car il ne me plaist». «Non», fait Kex, «il est mestier que je saiche
                    qui vos estez avant que voz partois de moi, ou voz vos conbatterois a moi». «Certes»,
                    fait m. Tristan, «la battaille de vos ne vuoill je mie, puis que je vos connois. Car
                    je firoie contre ma voluntés. Et pour ce vos dirai je qui je sui: sachiés de voir
                    que je ai nom Tristan de Leonois».</p>
                    <lb/>
                    <p xml:id="d001l637" n="3" rend="unnumbered">Quant messire Kex entent ceste paroule, il li dit: «Haÿ, sire, merci! Pardonés moi
                    par votre cortoisie ceste outrajes que je vos ai fait ore&lt;n&gt;droit. Et veraiemant
                    le sachiés, que je ne vos connoisoie pas, car je ne vos eüsse mie fait ceste anui
                    que je voz ai fait par mesconnoissance!». «Bien le sai», fait m. Tristan, «et pour
                    ce le vos pardoing je de bone voluntés. Et je voz comant a Diex desormais, que je
                    ne puis mie plus demorer; quant voz verrois a la maison li roi Artus, si me salués
                    toz li conpangnons de la Table Reonde de ma part, et lour dites que Tristan de Leonoiz
                    ne fu onques si corruciez en toute sa vie con [p. 287] il est ore&lt;n&gt;droit. Et
                    a monseingnor Lanseloth dites qu'il ne fu onques si biencheanz que je ne soie ore
                    plus mescheanz malement. Et m. Palamidés me salués, et li dites seüremant qu'il ne
                    me vera jamais si con je croi, car mesaventure et mescheance me vindrent soidainemant.
                    Onques queste ne fu si doleurose con cest ha esté par moi con fu celle dou saint Graalz.
                    Je sui hunis, et morrai a grant delour: ce me vais le cuer disant. Et li roi Artus
                    en sera deshoronés et vergonieus, car autremant ne remandra icestui fait. Pour Dieu,
                    monsegneur Kex, touz mez conpangnons me salués, que je ne sai se je li verai jamés;
                    et touz li chevaliers dou roi Band me salués autresint». «Et comant, m. Tristan»,
                    fait m. Kex, «creés vos que en ceste queste soient mors des chevalier dou lingnajes
                    au roi Band?». «Hoïl», fait m. Tristan, «assez plus que mestier ne fust a la Table
                    Reonde. Or voz ai je dit ce que je voz voloie dire; desormais vos comant je a nostre
                    Segneur». Kex respont tot en plorant, et dit: «Sire, Jesucrit vos conduie a sauveté».</p>
                    <lb/>
                </div2>
                <div2 xml:id="d001c205" n="202">
                    <head>&lt;202&gt;</head>
                    <p xml:id="d001l638" n="1" rend="unnumbered">Quant monsegneur Tristan se fu partiz de Kex le Seneschalc, il chevauce tout celui
                    jor, et l'autre ausint, tant qe aventure l'aporte en une bielle plaingne devant une
                    fontaine, assez pres d'une foreste qui estoit apellé la foreste Diane, por ce que
                    trop estoit bielle et diletable.</p>
                    <lb/>
                    <p xml:id="d001l639" n="2" rend="unnumbered">Quant il fu venus devant la fontaine, il descendi pour boivre et pour repouser, car
                    travailliés estoit durement, car il fasoit trop grant &lt;chaut&gt;. Et atacha son
                    chevaus, et son escus pendoit a un arbres. Et si con il se repousoit desous les arbrez,
                    atant es voz venir et oissir de la fore&lt;ste un chevalie&gt;r armés de toutes armes,
                    qui &lt;portoit u&gt;n escu tot vermoill sanz en&lt;treseingn&gt;e nulle, et chevauchoit
                    tot s&lt;eul sanz n&gt;ulle conpangnie. Quant li &lt;chevalier fu is&gt; sus de la
                    foreste ensi con je vos di, il s'&lt;en vie&gt;nt droit a la fontaine, ou il avo&lt;it
                    ja&gt; autre fois esté, et venoit droitem&lt;ant&gt; par soi repouser. Et quant il
                    vit m&lt;o&gt;nseingnor &lt;Tristan&gt; souz les arbres, il reconnoist eramant que
                    cest estoit chevalier aventeuros, et cuide bien qu'il ne demore enluech four pour
                    jouster. Et pour regarder son chevaus que ne i faille rien, descent, et puis monte
                    et dit a soi meïsme qu'il vaut miaus qu'il apeaut cist chevalier de jouster que il
                    apelast lui. Monseingneur Tristan, que bien ot veü li chevalier venir, il connuist
                    heramant, au biaux chevauchier qu'il fasoit, qu'il ne pooit estre e&lt;n&gt; nulle
                    mainiere qu'il ne soit preudomes desarmés. Il ne se remue, con cil qui est pensif
                    duremant et tristes, mais ce pense il bien qu'il est venus pour jouster. Quant li
                    chevalier fu pres de monseingnor Tristan, il s'areste, et puis li dit: «Sire chevalier,
                    venés jouster, c'il voz plaist». «Biaus sire», fait m. Tristan, «je ne ai ore&lt;n&gt;droit
                    voluntés de jouster». «Comant», dit li chevalier, «ne estes voz pas chevalier herrant?».
                    «Hoïl», fait il, «chevalier her&lt;r&gt;ant sui je voiremant». E coment est ce», fait
                    li chevalier, «que voz refusés la joustes d'un autre chevalier que vos ne connossiés,
                    puis qu'il voz en apelle?». «Il ne me plaist ore», fait m. Tristan, «de jouster ne
                    a voz ne &lt;a&gt; autre; il m'est plus ore d'autre chouse». «Certes», fail li chevalier,
                    «voz ne estes mie sagez, quant voz entre chevalier erranz vos metés, et ne volés faire
                    ce que chevalier herrant doit faire. Et il voz en poroit encore venir desnor». «Je
                    ne firai autre chouse», fait m. Tristan, «car je ne ai voluntés de jouster ne a vos
                    ne autres». «Dites moi qui vos est», fait li chevalier. «Certes», fet m. Tristan,
                    «je sui un chevalier estranges». «Et de quel roiames?» fait il. «Je sui», fait il,
                    «de Cornoaille». «Vos soiés les tres maus venus!» fait li chevalier, «et quel male
                    aventures venistez vos quere eu roiames de Logres? Quel pechiez vos hi aporta, puis
                    que vos est de celui hunis païs, qui voz done ardiment d'aler pour le roiames de Logres
                    en guiçe de chevalier herrant et de chevalier aventeureus?». «Or est ensint», fait
                    m. Tristan, «puis que je l'ai encomencés, je ne le lasserai a cestui point par voz
                    ne par autres, se grant force ne le me fait faire».</p>
                    <lb/>
                </div2>
                <div2 xml:id="d001c206" n="203">
                    <head>&lt;203&gt;</head>
                    <p xml:id="d001l640" n="1" rend="unnumbered">Quant li chevalier entent ceste paroles, si se corrucie mout fort, et dou corrus qu'il
                    ha hurte li chevaus de sporons. Et vient par l'escu m. Tristan, et le prent, et le
                    gette en la fontaine, et dit: «Ce est en despit de touz li chevalier de Cornoaille».
                    «Sire chevalier», fait m. Tristan, «se Dex me saut, voz faites mout grant villenie
                    qe mon escu deshoronés en tel mainiere; vos ne me peüssiez faire greingnor onte, se
                    Dex me saut. Aprés la villenie que vos m'avés faites, faites tant de cortoisie que
                    voz descendés, et remettés mon escus la ou vos le preïstes; si l'avrois adonc amendés
                    partie de la honte que voz li avés faite». «Comant, descendroi je par votre escus?»
                    fait le chevalier, «ce fust hore pour male honte; je cuit que cist escuz soit l'escus
                    de monseingnor Lancelot dou Lac, ou de monseingnor Tristan; Dex! Comant il est ore
                    grant domajes que cist escuz est abatus!». «Sire chevalier», fait m. Tristan, «encore
                    vos di je que vos mon escus ne [p. 287] desprisiés, car je le priz et le onorai de
                    tot mon pooir, et qu'il li face honte, il la fait a moi. Et encore vos di je que vos
                    l'escus relevés dont vos le gettastes, et se vos ne le faites, je en firai autre chouse».
                    Et le chevalier comence a rire, quant il entent ceste paroule, et dit: «Comant, sire
                    chevalier de Cornoaille, menacés vos? Se Dex voz dont bone aventures, que quidiés
                    vos faire?». «Certez», fait m. Tristan, «je cuit faire tot herament chouse qu'il vos
                    tornera a desnor. Ne vos ne troverés pas en moi tant de mauvegité con vos quidés,
                    car entre li chevalier de Cornoaille a de buen chevalier». «Or en faites ce que vos
                    porés faire», fait li chevaliers, «que pour sainte Crois ja ne seroit por moi relevés
                    ne mués de la ou il est; leïssié les boivre longemant! Et se vos estes avech lui,
                    ce ne seroit trop grant domajes, puis que vos estes de Cornoaille».</p>
                    <lb/>
                    <p xml:id="d001l641" n="2" rend="unnumbered">Tant parloient li dui chevaliers li un encontre li autre que m. Tristan se met en
                    ire. Il estoit corruciés tant qu'il ne pooit plus, car li chevalier li a fait tel
                    desnor qu'il li a getté son escus en la fontaine, et voiant lui; et ce este une chouse
                    qe trop duremant li desplaist. Lors se drece tout maintenant, et vient a son escus,
                    et le lieve hors de la fontaine, et dit: «Certes, escus, onques mais en ma conpangnie
                    ne voz fu fait si grant desnor, ne a escu que je portasse, mes se je ore&lt;n&gt;droit
                    ne m'en vengie, je ne vuoill pas que l'en me teingne a chevalier». Et leur le met
                    a son cuel herament, et vient a son chevaus, et monte. Et prent son glaiviez, qui
                    estoit dreciés encontre un arbre. Et quant il est aparoilliés dou jouster, il dit
                    au chevalier a l'escus vermoill: «Sire chevalier, or poés de moi avoir la jouste.
                    Vos mes aliez hui mout blasmant de ce que je la jouste refusoie, mais hore l'avés
                    a point trové. Or pensez bien de voz tenir en selle, que pour la foy que je doi a
                    Dieu mout me poisera duremant se je ne vos faiz voler a la terre, et se je ne vengie
                    la desnor que vos avés fait a mon escuz».</p>
                    <lb/>
                </div2>
                <div2 xml:id="d001c207" n="204">
                    <head>&lt;204&gt;</head>
                    <p xml:id="d001l642" n="1" rend="unnumbered">Et quant li chevalier entent ceste paroule, il se comence a rire mout duremant, et
                    dit: «Comant, sire chevalier de Cornoaille, avés vos donc hardiment de jouster a moi?».
                    «Oïl certes», fait m. Tristan, «et vos le verois tot maintenant!». «Diex me gart»,
                    fait li chevalier, «que je a chevalier de Cornoaille me jostrasse, car je me i poroie
                    plus vergongier que henorer. Je voz quit de toutes querelles, et de ce que je voz
                    apellai de joustre m'en repent je, puis que je sai que vos estes de celui païs». «Certes»,
                    fait m. Tristan, «a jouster voz estuet a moi; pour paroule ne m'eschanperés en tel
                    mainiere. Ou vos m'abatterés a la terre, ou je voz: en autre mainieres ne se puet
                    partir notre querelle. Hor vos gardés huimais de moi, car a la jouste estes venus,
                    et mon escu sera vengiés hore&lt;n&gt;droit».</p>
                    <lb/>
                    <p xml:id="d001l643" n="2" rend="unnumbered">Et quant il a dit ceste paroule, il ne fait autre deleance, ainz hurte chevaus de
                    sporonz, et s'en vient ver li chevalier tant con il puet dou cheval traire. Cil ne
                    se muet, con cil que de grant cuer estoit, ainz atent toute voies con cil que ne quide
                    pas qu'il ait tant hardimant. Et por ce atent qu'il ne se muet, et tient son escu
                    a son pis. Et m. Tristan, que li vient iriez et dolenz duremant, le fiert si roidement
                    en son venir que tot fust li chevalier de grant pooir qu'il se peüsse tenir es arconz,
                    il s'enforce duremant quant il sent le coux de la lance qu'il se teingne en tel mainiere
                    qu'il ne li meschoit. Son esfors ne li vaut, il est si duremant feruz qu'il li estuet
                    voidier les archonz et cheoir a la terre mout fellenessemant qu'il ne sent c'il estoit
                    nuit ou jorz, et gist enluech une grant pieces qu'il ne a pooir de soi relever. Quant
                    m. Tristan le voit a la terre, il descent sanz nul deleamant fere, et prent l'escu
                    au chevalier, et le li oste de cuel, et le porte a la fontaine, et le gette dedenz.
                    Et puis s'en revient a son chevaus, et monte et s'en vait outre son chemin.</p>
                    <lb/>
                    <p xml:id="d001l644" n="3" rend="unnumbered">Il ne ot mie gramant alee qu'il encontre une damoiselle toute seule qui estoit de
                    trop grant biautés. Et venoit tout le grant chemin criant ausi con se l'en la vousist
                    ocire, si duremant espaontés que jamés ne verois plus espaonté de li. Elle crioit
                    tant con elle puet: «Aïde, aïde, bone genz!».</p>
                    <lb/>
                </div2>
                <div2 xml:id="d001c208" n="205">
                    <head>&lt;205&gt;</head>
                    <p xml:id="d001l645" n="1" rend="unnumbered">Quant m. Tristan voit venir la damoiselle, si vit maintenant qu'elle estoit duremant
                    espaontés, si dit: «Ha, damoiselle, ne aiés peor, je sui un chevalier herrant que
                    voz prent e&lt;n&gt; ma garde». «Haÿ, sire chevalier», fait elle, «ne me tenés ci
                    pour paroules! Se vos ne me laissiez aler, je sui morte maintenant! Ja garentir ne
                    me porois, car un chevalier vient aprés moi que me veaut ochire». «Damoiselle», fait
                    li chevalier, «avés peor for d'un chevalier seulemant?». «Sire», fet elle, «ne est
                    ce trop?». «Damoiselle», fait il, «je voz promet que encontre un chevalier vos garrenterai
                    je bien, se ce ne est m. Lancelot ou m. Galeat. Nul de ce deus, ce sai je bien, ne
                    firont a damoiselle villenie e&lt;n&gt; nulle mainieres, por coi je vos prent en garde
                    seüremant». «Or remanés, biaux sire», fait la demoiselle, «qui estes vos que si m'aseürés?».
                    [p. 288] «Damoiselle», fait m. Tristan, «je sui un chevalier herrant de la maison
                    li roi Artus, et conpains de la Table Reonde». «Sire», ce dit la damoiselle, «et je
                    remandrai pour seürté de voz; or vos pri pour votre cortoisie que voz me garentissiois
                    encontre un chevalier que ca vient et que prendre me veaut, si con je croi». «Damoiselle»,
                    fait il, «je vos promet loiausmant que voz ne avrés domajes sanz moi. Et qui est cest
                    chevalier dont vos voz plaingnés si duremant, et por coi vos chace il?». «Sire», fait
                    elle, «se Diex mes dont bone aventure, je ne sai autre raison for que je chevauchoie
                    ore&lt;n&gt;droit par ceste foreste e&lt;n&gt; lla conpangnie d'un chevalier, qui
                    mon freres charnel est. Et trovames un chevalier armés de totez armes qui estoient
                    toutes blancez. Et maintenant qu'il me vit, me corrut sus, et non pas a mon freres,
                    et si mes veaut ferir d'un glaivies, et je me lassai cheoir dou chevaus a la terre.
                    Et quant mon freres vit ceste couse, il laisse corre sour li chevalier, et li chevalier
                    sour lui, et comencent la mellee. Et quant je vi ce, [je] m'en vint a mon chevalz,
                    et mon[tai], et m'en veing erramant en fuie. Et je me regardai ariere, et vit que
                    li chevalier avoit mon freres abatus, si ai trop grant peor qu'il ne l'ait mort. Et
                    je, que sui feme, avoit peor qu'il ne lassast mon freres, et venist aprés moi. Et
                    pour ce m'en veing je fuiant en tel mainieres con voz veez. Or voz ai contés tout
                    mon afer, si vos pri pour vostre cortoisie que voz ne me laissiés ochire en vostre
                    conpangnie». «Damoiselle», fait m. Tristan, «or soiés aseür que voz ne avés garde
                    de lui, se Dieu plest».</p>
                    <lb/>
                    <p xml:id="d001l646" n="2" rend="unnumbered">La ou il parloient en tel mainieres con je voz conte, il voient venir contr'aux tot
                    le grant chemins un chevalier armés de toutes armes blances. Et se aucun me demandoit
                    qui estoit li chevalier, je diroie que ce estoit Breüz San Pitié, que maintes hontes
                    ha faites a dames et a damoiselles. Et pour soi plus desguiser portoit il armes blances
                    sanz autre entreseingne, pour ce qu'il resenblast chevalier novelz. Tout heramant
                    que la damoiselle le voit pres de lui, elle dit a monsengneur Tristan. «Haÿ, sire,
                    pour Dieu! Merci! Veés ci venir li chevalier dont je me plaing!». «Comant, damoiselle»,
                    fait il, «ce est un chevalier noviaus! Et si vos voloit faire ceste honte? Or le laissiés
                    venir avant, que de lui vos aseür je bien». «Sire», fait elle, «mettés voz devant
                    moi, si serai adonc plus seüre». «Voluntierz», fait il, «ma damoiselle, puis qu'il
                    vos plest». Si se met devant tout maintenant. «Je ai grant peor», fait elle, «que
                    mon freres ne soit ocis». «Damoiselle», fet m. Tristan, «ne vos esmaiés mie, car li
                    fait de voz et de votre freres ne ira si malemant con vos quidiés».</p>
                    <lb/>
                </div2>
                <div2 xml:id="d001c209" n="206">
                    <head>&lt;206&gt;</head>
                    <p xml:id="d001l647" n="1" rend="unnumbered">Atant es vos Breüz venir. Et quant il vint pres de monsegneur Tristan, il li dit:
                    «Sire chevalier, laissiés la damoiselle, se voz ne volés conbatre a moi». Monseingneur
                    Tristan li respont: «Sire chevalier, je ai pris en conduit la damoiselle encontre
                    vos et encontre touz autres chevaliers a mon pooir, tant con elle sera en mon conduit».
                    «Comant, sire chevalier», fait Breüz, «volés vos donc conbatre a moi pour la damoiselle?».
                    «E&lt;n&gt; non Dieu», fait m. Tristan, «il n'est nul chevalier que je tant aime que
                    je souffrisse qu'il li feïstes anui tant con elle est e&lt;n&gt; ma conpangnie». «Anui
                    ne li vuoill je faire, mais je la puis prendre pour raison, car je l'ai conquise par
                    force d'armes encontre un autre chevalier». «Je ne sai», fait m. Tristan, «qe vos
                    avés fait, car se vos la voudrois avoir, il voz convendra greingneur force que la
                    vostre, avant que voz la peüssiés avoir par force». «Sire chevalier», fait Breüz,
                    «il m'est avix que voz volés mesleer». «Certes», fait m. Tristan, «je ne quier mesleer
                    a vos, c'il voz plest, mais ancois me mesleeroie a vos que voz l'amenissiez, car je
                    l'ai pris en conduit». «Donc estes vos venus a la meslee», fait Breüz, «et voz gardés
                    huimais de moi, se voz poés». Breüz ne tient plus parlemant, ainz laisse corre a monseingnor
                    Tristan, et m. Tristan a llui. M. Tristan le fiert si roidemant en son venir qu'il
                    li fait les archons voidier, et le fait flaltir a la terre mout fellenessemant. Li
                    chevaus s'en torne fuiant, et m. Tristan le prent li chevaus et le moine a Breüz,
                    et li dit: «Sire chevalier, montés, et ne me sachiez mal gré se je voz ai abatus,
                    car voz le m'avez fai&lt;t&gt; fere par force». «Biaus sire», fait Breüz, «votre merci;
                    certes vos m'avés hore moustré grant partie de vostre cortoisie, et se je ne venoie
                    en leu, je voz en rendrai le guerardon».</p>
                    <lb/>
                    <p xml:id="d001l648" n="2" rend="unnumbered">Lorz vient aprés lui li chevalier a l'escu vermoill, que m. Tristan avoit abatus,
                    et dit a monseingnor Tristan: «Haÿ, sire chevalier, vos m'avés a cestui point gabbés
                    trop malemant, que me deiestes qui estoies des chevalier de Cornoaille; mais certes
                    vos ne estes pas de celui mauveis païs, car vostre chevalerie le mostre!». Messire
                    Tristan se rit des paroules dou chevalier, il ne li respont ne ce ne quoi, ainz s'en
                    vait outre, et dit a la damoiselle: «Damoiselle, il m'est avix que voz estes delivrés
                    dou chevalier dont vos avoies si grant peor; volés que je voz face [p. 288] plus?».
                    «Sire», fait elle, «je voudroie, c'il voz plasoit, que voz a cest chevalier que vos
                    avés ore&lt;n&gt;droit abatus faichés acreanter qu'il ne me feïsse villenie». «Certes»,
                    fait m. Tristan, «ce voz firai je mout voluntierz». Et leur dit m. Tristan a Breüz:
                    «Sire chevalier, je voz pri que vos a ceste damoiselle pardoniez tot li maltalant
                    que vos avés a li, si qu'elle s'en puisse aler tout quitemant la ou elle voudra aler».
                    «Certes», fait Breüz, «mout voluntierz pour le amor de voz la quit je de toutes querelles:
                    aler s'en puet quel part qu'elle voudra». «De ce vos merci je mout». fait m. Tristan,
                    «Damoiselle, aler voz en porés quel part que voz voudroiz, et se voz volés, je voz
                    conduirai plus». «Sire», fait elle, «votre merci, car je ne vuoil qe voz me conduisois
                    en avant, car je n'en ai plus mestier, puis que je sui aseür de cest chevalier», et
                    lour s'en vait outre.</p>
                    <lb/>
                </div2>
                <div2 xml:id="d001c210" n="207">
                    <head>&lt;207&gt;</head>
                    <p xml:id="d001l649" n="1" rend="unnumbered">Quant la damoiselle se parti, Breüz s'en vient a monseingnor Tristan, et li dit: «Sire
                    chevalier, je ai tant provés de voz que je sai de voir que voz estez preuz et vaillanz,
                    et l'en doit servir et henorer preudome de tot son pooir. Por ce voz pri je que voz
                    me donissiez un don que rien ne voz grevera. Et sachiez, sire, que je le faiz par
                    votre preu et par votre henor». «Dites», fait m. Tristan, «que volez voz que je peüsse
                    faire». «Je voz di», fait Breüz, «que je ai pres de ci un recet, si bel et si conte
                    que bien i poroit herbergier henoreeamant li roi Artus. Il est tart, ce veés voz bien,
                    ne il ne a pres de ci ne recet ne maisonz ou voz peüssiez desormais herbergier aesseement
                    qu'il ne fust tart. Por quoi je voz pri pour votre aeise et par votre preu que voz
                    remanois ceste nuit, et herbergierois avech moi. Et sachiez que se vos hi venissiés,
                    que je vos i ferai henour autant con je firoie au roi Artus meïsmes, cui home lige
                    je sui, et qui me fist chevalier». «Certes», fait m. Tristan, «quant voz m'en priés
                    si fort, je le firai pour le amor de vos». «Mout merci», ce dit Breüz.</p>
                    <lb/>
                    <p xml:id="d001l650" n="2" rend="unnumbered">Leur s'en revint au chevalier a l'escu vermoill, et tant le prie qu'il veingne avech
                    lui herbergier que cil li respont: «Biaux sire, je hi vendrai puis que voz tant m'en
                    priez. Si n'i irai mie tant par votre priere con pour veoir cel chevalier que abatus
                    m'a ausint con il fist voz. Et sachiez de voir que se je veïsse nulle droite ochasion
                    por coi je me peüsse a lui conbattre, je me i conbattisse ore&lt;n&gt;droit pour vengier
                    la honte qu'il mes a fait. Mais a ceste point m'en convient souffrir encontre ma voluntés
                    meïsmes». «Biaux sire», fait Breüz, «or laissiés toutes rancure, et entendon a autre
                    chouse». «Voluntier», fait li chevalier, «ja plus ne mes oïrois paller a cest foiz».
                    Atant se mettent a la voie q'il ne font autre demorance.</p>
                    <lb/>
                    <p xml:id="d001l651" n="3" rend="unnumbered">Et trepassent par devant une tor, et il hoent une damoiselle que trop bien chantoit
                    laienz, et avech tot ce harpoit si glorieusemant que ce estoit mervoille a oïr. Elle
                    chantoit adonc un lay qe m. Tristan avoit ja fait quant il connuit premieremant madame
                    Yçelt en la nef, ensint con home conoist feme. Quant m. Tristan oï le son, il connuit
                    tot cleremant que ce est lais, si s'areste delés la tor pour escouter la damoiselle.
                    Quant il a une grant pieces escouté, il est ausi con tot esbaïs, car il dit a soi
                    meïsmes que onques a nul jor de sa vie il n'oït fame si bien chanter ne si bien harper
                    con ceste fait, se ce ne fust madame Yçelt. Por coi elle harpe si bien et si doucemant
                    chante, li sovient des amors; cil dui chevalier voiremant, por le jostre ou il l'avoient
                    mises, et por le paroles ou il le tenoient, li avoient fait oblier une grant partie
                    de son seulas, mais ore&lt;n&gt;droit li en sovient.</p>
                    <lb/>
                </div2>
                <div2 xml:id="d001c211" n="208">
                    <head>&lt;208&gt;</head>
                    <p xml:id="d001l652" n="1" rend="unnumbered">Quant il a une grant piece escouté la damoiselle, [il] dit en souspirant de cuer parfont:
                    «Aï, Sire Diex! Quant chante la damoiselle glorieusemant! Sire Diex, poroie je encore
                    vivre quant je veïsse les dames des dames mortiaus?».</p>
                    <lb/>
                    <p xml:id="d001l653" n="2" rend="unnumbered">Quant m. Tristan a dites ceste paroule, il s'apoje seur l'archon davant, si pensif
                    que li dui chevalier que li regardoient dievienent ausi con esbaïz, car bien voient
                    tot apertemant qu'il est trop duremant a malaise. A chief de piece s'escria m. Tristan,
                    que Breüz et l'autre chevalier l'entendent tot eleremant: «Haÿ, las!» fait il, «con
                    je sui mors, con je sui plus mal aventeureus que nul autre chevalier. Je ne puis en
                    aucun leu venir que adés ne me creïssent mes doleurs! Et qu'en diroie? Je sui mors,
                    car ceste damoiselles m'a renovellés ma doleur, et por ce je sui mort plus que nul
                    autre home».</p>
                    <lb/>
                    <p xml:id="d001l654" n="3" rend="unnumbered">Et quant il a dites ceste paroules, il se taist qu'il ne dit plus d'une grant pieces,
                    et est si mas et si pensif con &lt;s'&gt;il fust morz. Et Breüz, qi voit qu'il est
                    duremant a malaisie, li dit par lui reconforter: «Haÿ, sire chevalier! Reconfortés
                    vos, et ne voz desconfortés si duremant! Certes si buen chevalier con vos est ne se
                    devroit desconforter pour nulle aventure dou monde, car tele sunt les aventures que
                    aprés grant duel [p. 289] revient grant joie». «Haÿ, sire», fet m. Tristan, «se ensi
                    me pooit avenir, con je seroie cheanz!». «Tot ce vos poroit avenir, et encore plus!»
                    ce dit Breüz, et de cele paroule se reconforte mout m. Tristan.</p>
                    <lb/>
                    <p xml:id="d001l655" n="4" rend="unnumbered">Quant il sunt venus a la porte, Breüz s'escrie: «Ovrés, ovrés!». Cil de laienz ovrent
                    la porte maintenant, et rechoivent lour seingneur a grant peor et a grant doutte,
                    con celui que ne doutoient gueires moin que la mort. Quant il sunt laienz entree,
                    il desmontrent e&lt;n&gt;mi la cort. Et m. Tristan, qui comance a regarder tous entor
                    lui, voit le manoir si biel et si cointe pour semblant que a piece mais ne en vit
                    il un si biaus de celle grant. Si descendent adonc, et au descendre qu'il fait, dit
                    Breüz a sa mesnie: «Ne servies pas moi a ceste fois, mais servies ceste chevalier
                    qui est plus preudome de moi d'armes, et gardés que voz ne faichois autre». Et il
                    dient que son comandemant firont il bien a tot lour pooir. Si s'en vienent a monseingnor
                    Tristan, et se travaillient de lui servir tant con il puent. Il comande que l'en desarme
                    premieremant li chevalier a l'escu vermoill, et il le font tot ensint con il le comande.</p>
                    <lb/>
                    <p xml:id="d001l656" n="5" rend="unnumbered">Tout maintenant qu'il li ont hosté li hieume de la teste, et m. Tristan regarde li
                    chevalier, il reconnoist que ce estoit un chevalier qu'il amoit de mout grant amor;
                    poi a des chevalier au monde a cui il vousist greingnor bien. Et se aucun me demandoit
                    qui estoit li chevalier que il amoit, je diroie senz doute que ce estoit li plus biaus
                    josteor de tot li monde, ce estoit m. Hestor de Marés, li freres monseingnor Lancelot
                    dou Lac.</p>
                    <lb/>
                </div2>
                <div2 xml:id="d001c212" n="209">
                    <head>&lt;209&gt;</head>
                    <p xml:id="d001l657" n="1" rend="unnumbered">Quant m. Tristan le voit, il li cort les braz tandus, et li dit: «Haï, sire, voz soiez
                    li tres bien venus! Or sachiez que de votre venue sui je mout joiant». «Sire», ce
                    dit Hestor, «je ne sai encore qui voz estes; bien sachiez qu'il ha grant tenz passé
                    que je ne vi chevalier que je ne desirasse plus a veoir que je ne faiz voz ore&lt;n&gt;droit,
                    et por ce vos pri je que voz me disois qui vos estes». «Certes», fait m. Tristan,
                    «enver voz ne me poroie je celer». Et lour le prent pour la main destre, et le trait
                    a une fenestre, et li dit: «Je sui Tristan de Leonois, c[ui] vos aimés tant con voz
                    savés; et vos pri que voz ne disois chaienz mon nom, ne me faichois connoistre ne
                    ci ne aillorz». «Sire», fet il, «&lt;a&gt; votre comandemant; ja pour moi ne serés
                    reconneüs chaenz». Grant est la joie et la feste que li un conpangnonz fait a les
                    autres; pieces mais qu'il ne se trevirent en leu ou aventures les aportastes, mais
                    quant il sunt venus en un chastel, il sunt trop liez et trop joianz de ce qu'il se
                    sunt ensi treconneüs.</p>
                    <lb/>
                    <p xml:id="d001l658" n="2" rend="unnumbered">Quant cil de laienz hont ensi desarmés messire Hestor, il desarment m. Tristan, et
                    puis li aporterent l'eive pour laver son cuel et son vix, et mantel par lui covrir.
                    Autresint font a mesire Hestor. Mesire Tristan, qui tant est doulenz de madame Yçelt
                    qu'il ne set qu'en doie dire, comance maintenant a penser qu'il s'est asiz delez Hestor,
                    car maintenant li sovient dou grant duel qu'il a au cuer. Quant il li sovient de sa
                    dame que li roi Marc a conquistee, a poi qu'il ne ragie de duel; se il a deleur, ce
                    ne demandés. M. Hestor, que bien connoist, quant il le voit ensi penser, qu'il est
                    doulenz et corruchiez, sanz faille set bien dont cest corrus li vient. Bien set senz
                    doutte que ce est pour amor madame Yçelt, car il avoit ja bien oï conter comant li
                    roi March estoit venus eu roiames de Logres, et li grant domajez q'il hi avoit fait,
                    et comant il avoit conquistee madame Yçelt, et l'en avoit menee eu roiame de Cornoaille
                    de celui jor qu'il l'avoil conquistee. Por celui fait, ce set il bien, dont m. Tristan
                    ha oï la verité, est si duremant dolent; autre achasion il ne puet avoir, et por ce
                    ne set il en quel mainieres il le puisse reconforter. Puis que la perte li est avenue,
                    set il bien que a grant poine et a grant travaill recovra mais sa dame, se il la velt
                    avoir. Car li roi March, puis qu'il la tient en sa bailie, la fira assez miaux garder
                    que onques ne fu gardee. Et se li roi Marc puet tenir Tristan en Cornoaille, nul ne
                    'l poroit gharentir qu'il ne le face morir de male mors, a ce qu'il ne het nul home
                    autant con il fait m. Tristan. Messire Estor, que en toutes ces couses vait pensant,
                    et connoist bien certainemant que pour autre couse four pour ceste ne est mesire Tristan
                    corruciez, ne set il qu'en doie dire, four qu'il le veaut reconforter au mielz qu'il
                    puet, et li dit: «Sire, ne vos esmaiez si duremant. Si buen chevalier con voz est
                    ne se devroit mie esmaier por nulle aventure que li avenist, car celle aventure seroit
                    trop grevose que vos ne peüst mener a ffin par force de chevalerie. Ja estes tel chevalier
                    con no[s] savons, Dex voz a fait si preudomes et si puisant et si fort en toutes chouses
                    que ne est ore nulle si fort cousez qe vos encomenciés de que voz ne venissiez a fin
                    par fine force. D'autre part voz savés bien que vos avés tant de poissant amis et
                    de parenz: premieremant li roi Artus et son ostel, et puis m. Lancelot dou Lac, qui
                    tant vos aime con vos savés, et tot autre nostre lingnajez, que je ne sai ore&lt;n&gt;droit
                    nul si grant sengneur au monde que voz li vousisiez faire [p. 289] gherre que voz
                    ne le peüssiés chachier de terre a fine torce. Et quant voz avés si grant force et
                    par voz et par autre ne voz dovés esmaier pour nulle aventure dou monde; et se li
                    roi March voz a mesfait de rien, et voz li avés rien de corrus, se m'aït Dex, voz
                    le porés destruire en poi de tenz, et mettre un autre fois en prisonz, ensi con voz
                    feïstes ja. Biaus sire, reconfortés voz, ne ne mettés sour voz tel duel, que je voz
                    promet loiausmant qu'il ne demorera gramant, se vos un pou vos volés travaillier,
                    que voz avrés en vostre bailie ce dont voz estes si corruciés. Confortés voz, car
                    de prendre tel corrus sour voz con je voi que voz avés, ne apartient a nul preudomes
                    con vos estez, puis qu'il peüsse son corrus vengier si bien con voz poés li vostre».</p>
                    <lb/>
                </div2>
                <div2 xml:id="d001c213" n="210">
                    <head>&lt;210&gt;</head>
                    <p xml:id="d001l659" n="1" rend="unnumbered">Tant vait disant m. Hestor a m. Tristan, et tant li met avant paroules q'il se vait
                    mout reconfortant. Et dit a mesire Hestor: «Se m'aït Dex, trop m'est biaus que je
                    voz trovai, que trop m'avés reconfortés de voz paroules. Je estoie hui come mort,
                    quant voz me trovastes a la fontaine, mais ore&lt;n&gt;droit sui reconfortés por vostre
                    sajes paroles, qui tant m'ont amendés qu'il m'est avix que je aie recovré ma perte,
                    et que je aie vengié mon grant corrus. Diex me mande par bone aventure que je voz
                    trovai, car voz m'avés garis».</p>
                    <lb/>
                    <p xml:id="d001l660" n="2" rend="unnumbered">Mout estoit m. Tristan joianz a mervoilles de ce que li dit m. Hestor, et trop s'en
                    vait reconfortant. Atant es vos entr'aux venir Breüz. Et quant il voit li dui chevaliers,
                    il li prise mout par senblant, et dit bien a soi meïsmes qu'il ne puet estre que cil
                    dui chevalier ne soient preudomes duremant. Mais il prise assez plus m. Tristan qu'il
                    ne fait m. Hestor. Quant il est devant leur, il le salue, il se drecent contre lui
                    et li rendent son salus. «Seingnor», fait il, «je voz en merci que voz degnastes venir
                    e&lt;n&gt; mon ostiaus. Or sachiés bien que de vostre venue sui je mout liez, car
                    preudomes me semblés andui. Mais por ce que je ne voz connois encore, sui je desiranz
                    de voz connoistre. Je voz pri tant con je pooie prier chevalier que voz mes disois
                    vostre nom». «Hoste», ce respondi Hestor, «je voz pri, ne voz desplaist, car de noz
                    ne savrés voz a ceste fois plus que voz en savés». «Haÿ, seingneur», ce dit Breüz,
                    «se Dex mes dont bone aventures, je ne voz demant ceste couse se pour amor non!».
                    «Biaux hostes», fait &lt; Estor, «et je por cortoisie vos dirai mon nom, par convenant
                    que vos le nom de cest chevalier ne me demandés: or sachiés de voir que hai nom Hestor
                    de Marés».</p>
                    <lb/>
                </div2>
                <div2 xml:id="d001c214" n="210a">
                    <head>&lt;210a&gt;</head>
                    <p xml:id="d001l661" n="1" rend="unnumbered">Quant Breüs entent ceste nouvelle, por ce que Hestor estoit l'ome el monde qu'il haoit
                    plus mortelment por moutes hochaison, il mue color del grant duel qu'il n'a, si s'e&lt;n&gt;
                    vait outre qu'il ne dit plus. De ceste chose s'aparquoit bien m. Tristan, si dit adonc
                    a m. Hestor: «Or ne sai que sera, mes nostre ostes a mout grant cuer contre vos; je
                    sui bien aperceüs par le senblant que je li vi or faire qu'il oï votre nom». «Or ne
                    vos chaut», fait m. Hestor.</p>
                    <lb/>
                    <p xml:id="d001l662" n="2" rend="unnumbered">Breüs s'en vait en la chanbre, et trove laienz la damoiselle arpant qu'il avoient
                    hoï de la horz. Et hestoit une damoiselle qui tenoit laienz por lui qu'il amoit assez,
                    et mout, se fioit: «Sire, qui sont le chevalier qui sont laienz herbergiez?». «Damoiselle»,
                    fet Breüs, «je ne sai lor nom fors que de l'un: li un a nom Hestor de Marés, mes il
                    me senblent qu'il sont andui bon chevalier d'armes. Hestor me fait onte et vergoigne
                    plus que chevalier que aventure l'aporte en mon hostel! Il ne se partera jamés que
                    je ne soie vengiés de lui a ma volunté. Mais tout avant que je cominciasse ceste faite,
                    voudroie je savoir qui est l'autre chevalier qui est laienz avec lui». «Qui cuidés
                    vos qu'il soit?»fait elle. «Si m'aït Diex!» fait il, «Je ne 'l sai mie tres bien».</p>
                    <lb/>
                </div2>
                <div2 xml:id="d001c215" n="210b">
                    <head>&lt;210b&gt;</head>
                    <p xml:id="d001l663" n="1" rend="unnumbered">La ou Breüs parloit en tel mainiere a la damoiselle, atant es voz venir une autre
                    damoiselle qui dit a Breüx: «Sire, un des chevalier que vos avez laiens voz prie que
                    vos li fachoiz venir laienz la da[mo]isselle qi arpoit orendroit ceenz, quant voz
                    estiez la ors; il l'oïroit trop voluntierz arper, c'il voz plaisoit». «Li quel chevalier
                    est», ce dit Breüs, «qui ce vos dit?». «Sire», fait elle, «ce est le greignor chevalier
                    des deus». Et bien estoit verité, que m. Tristan estoit greignor chevalier que Hestor,
                    un des greignor chevalier de la Table Reonde. «A celui», fait Breüs, «ferai bien sa
                    volunté, car il me senble preudome». «Sire», ce dit la damoisselle que l'arpre tenoit,
                    «je iroie voluntierz, c'il vos plasoit, et porterai ma harpe. Sachiez, si verai c'il
                    a nul qui arper sachie». «Bien me plaist», fait Breüs. Atant s'en vait la damoisselle
                    la ou li dui chevalier estoient, et Breüs remaint en la chanbre.</p>
                    <lb/>
                    <p xml:id="d001l664" n="2" rend="unnumbered">Quant m. Tristan voit venir la damoisselle qui l'arpe tenoit, si se lieve encontre
                    li, et li dit: «Damoisselle, bien soiez voz venue». «Sire», fait elle, «bone vie vos
                    doint Diex». Atant s'asient, et m. Tristan prent l'arpe, et la comence a tenperer
                    selonc le chant qu'il voloit dire. Et lor se torne [p. 290] verz m. Hestor: «Puis
                    que ces dure novelles furent aporté, je chevauchoie un jor par la forest de Haut tout
                    seul, sanz conpagnie, tant dolent et tant esmaiés durement que je onques ne fui plus
                    dolenz, si con je croi. Et descendi adonc devant une fontaine, el comenca a penser
                    a moi meïsmes, et trova adonc en pensant que unques a nul jor del monde nul chevalier
                    n'ot autant de dolors par amorz con je hai eü. De celle grand dolor fiz un lai, et
                    cest verz voz voill orendroit harper &lt;et sachiez qe onques ne furent arpé&gt; ce
                    de moi non». «Haï, Sire, por Dieu! Dite le!» fait Hestor. Et il les comence adonc,
                    quant il ha sa arpe atenpré autre foiz; et comence en tel mainiere:<lb/></p>
                    <lb/>
                    <p xml:id="d001l665" n="3" rend="unnumbered">«D'amor vient mon chant et mon plor</p>
                    <lb/>
                    <p xml:id="d001l666" n="4" rend="unnumbered">Et d'iluec prent nascement</p>
                    <lb/>
                    <p xml:id="d001l667" n="5" rend="unnumbered">Cele fait que orendroit plor,</p>
                    <lb/>
                    <p xml:id="d001l668" n="6" rend="unnumbered">[En] non tout ce Dex m'ament.</p>
                    <lb/>
                    <p xml:id="d001l669" n="7" rend="unnumbered">Et quant je voi apertament</p>
                    <lb/>
                    <p xml:id="d001l670" n="8" rend="unnumbered">Que cile m'aime si a son [t]or,</p>
                    <lb/>
                    <p xml:id="d001l671" n="9" rend="unnumbered">Quant je sui serf et elle est seignor,</p>
                    <lb/>
                    <p xml:id="d001l672" n="10" rend="unnumbered">Je l'aor con mon sauvement.</p>
                    <lb/>
                    <p xml:id="d001l673" n="11" rend="unnumbered">Lui serf tout ententivement</p>
                    <lb/>
                    <p xml:id="d001l674" n="12" rend="unnumbered">Car je n'ai autre sauveor,</p>
                    <lb/>
                    <p xml:id="d001l675" n="13" rend="unnumbered">A lui enclin, a lui aor,</p>
                    <lb/>
                    <p xml:id="d001l676" n="14" rend="unnumbered">D'autre seignor ne n'ai paor.</p>
                    <lb/>
                    <p xml:id="d001l677" n="15" rend="unnumbered">A lui serf si veraiement</p>
                    <lb/>
                    <p xml:id="d001l678" n="16" rend="unnumbered">Qu'il n'a point de fausement».</p>
                    <lb/>
                </div2>
                <div2 xml:id="d001c216" n="210c">
                    <head>&lt;210c&gt;</head>
                    <p xml:id="d001l679" n="1" rend="unnumbered">Quant il a cestui lai finé, et chanté et arpé si fierement con cil qui savoit bien
                    faire - car il estoit bien sanz doute un des chevalier del monde qui a celui tens
                    chantoit miels -, il rent la arpe a la damoisselle, et dit: «Ma damoisselle, je hai
                    fait ce que je soi». «Certes», fait elle, «de ce que vos en avez fait, me tiegne a
                    mout bien &lt;apaié et dis bien&gt; que ja ne m'eüssiez vos dit vostre nom, si coneüsse
                    je par la arpe que vos estez m. Tristan, car il n'est hore en cestui monde nul chevalier
                    qui de sa arpe ce ceüst si bien entremettre con vos savez. Et de ce que je n'avoie
                    ja oï dire par main&lt;t&gt;e foiz a plusor gent, vos eüsse je bien coneüs seulement
                    por la harpe, sen oïr vostre nom». «Damoisselle», fait il, «puis que vos le dites,
                    et je le vos otroi».</p>
                    <lb/>
                </div2>
                <div2 xml:id="d001c217" n="210d">
                    <head>&lt;210d&gt;</head>
                    <p xml:id="d001l680" n="1" rend="unnumbered">La ou la damoisselle parloit ensint a m. Tristan, es vos entr'elz venir Breüs. La
                    damoisselle se drece maintenant, et le trait a une part, et li dit: «Cist est m. Tristan,
                    de cui vos demandés hui». «Certes» fait il, «je le croi bien». «Sire, vos savez quel
                    chevalier il est, et de quel pooir. Por Dieu, gardé voz que voz ne comandés devant
                    lui chose dont il se corruchast a voz, que encontre lui ne porriez voz durer por qu'il
                    se corruchast». «Damoisselle», fait il, «Dex m'en gart que je mete ma [vie] en si
                    grant aventure que je Tristan corrucast, que je n'ai pas orendroit chaienz en force,
                    et se bien la force en avoie orendroit, si ne li feroie je chose qui a enui li tornast,
                    car il me fist, n'a encor grans tens, une bonté si grant quil me delivra de mort.
                    Et M. Blioberis de Gaunes, qui occire me voloit por un mesfait que li avoie fait -
                    et ocis m'eüst sanz faille -, mes m. Tristan me delivra par sa cortoisie. Et se je,
                    aprés celle bonté qu'il me fist tout novellement, li prochacoie orendroit le doumaje
                    de son cors, ce seroit bien la traïson greignor que nul chevalier peüst faire; de
                    ce m'e&lt;n&gt; gart Dex, a cestui point!».</p>
                    <lb/>
                </div2>
                <div2 xml:id="d001c218" n="210e">
                    <head>&lt;210e&gt;</head>
                    <p xml:id="d001l681" n="1" rend="unnumbered">Lors s'en vient a m. Tristan, et li dit: «Bien soiez vos venus; or sachiez que puis
                    que je sai que voz estes m. Tristan, je ne sai nul servise que je vos puisse faire,
                    et que je cuidasse qu'il vos pleïst que je ne voz feïsse tant con vos seriez saienz
                    a ceste foiz. Et bien sachiez, sire, que vos l'avez deservi». «De ce vos merci je
                    mout, bel oste», fait &gt; m. Tristan, «or sachiez que je vos teingne ore&lt;n&gt;droit
                    a plus cortoiz que je ne fasoie hui, quant je vi qe enchauciés la damoiselle». «Sire,
                    bien puet estre», ce dit Breüz. «Biaux hoste», fait m. Tristan, «je sui en votre hostel,
                    la vostre merci que m'i amenastes, ne encore ne sai votre nom; je voz pri que voz
                    le me disois». «Sire», ce dit Breüs, «ne firai ore, et voz pri que ne vos en poise;
                    tant vos promet je bien loiaumant qe je le vos dirai avant que nos departonz». «Et
                    je m'en souffrai atant», fait m. Tristan, «puis que je voi que vostre voluntés est
                    tel».</p>
                    <lb/>
                </div2>
                <div2 xml:id="d001c219" n="211">
                    <head>&lt;211&gt;</head>
                    <p xml:id="d001l682" n="1" rend="unnumbered">Atant es voz venir laienz un des vallet Breüz, et dit: «Sire, cist seingneur poent
                    mangier quant vos plaiera, car le mengier est aparoilliez». «Aportés donc l'eive»,
                    fait Breüz, «que je cuidoie qu'il aüssent ja mengiez». Maintenant sunt les tables
                    mises, li chevalier se laivent et s'asient, et sachiez qu'il furent adonc servi si
                    bien et si richemant con c'il fussent estés en un plus riche hostel qu'il n'estoient.
                    [p. 290] Mes tot adés regarde m. Tristan Breüs, et Hestor dit bien a soi meïsmes que
                    cest est le plus fellon chevalier dou monde, et le dit en soriant a monseingnor Tristan.
                    Et il respont: «Et que vos chaut de sa fellenie, quant voz ne i trovés se cortoisie
                    non?». Et il respont: «Sire, vos dites miaus que je ne di, et je m'en taierai atant»,
                    lor comencent a paller d'autre chouse.</p>
                    <lb/>
                    <p xml:id="d001l683" n="2" rend="unnumbered">A grant seulas et a grant desduit menuient celui soir li deus con[pan]gnons en la
                    maisonz Breüz. Hestor avoit dit tant paroules de confort a m. Tristan qu'il se vait
                    mout reconfortant, et dit a soi meïsmes que huni est li roi March; se il le puet tenir
                    as mainz, «ja home ne le garentera que je ne l'ocie». Grant joie moinent celui soir.
                    Aprés souper, quant m. Tristan se fu une grant piece desduit a l'arpe, et il ot arpé
                    le Lay de Chievrefoil, il dit: «Alonz dormir, que tenz en est». Et une damoiselle
                    dit: «Sire, dormir poés quant il voz plaera, car li lis sunt aparoilliés». «Or alon!»
                    fait m. Tristan. Si se issent adonc de la sale, et s'en vienent en une chanbre mout
                    richemant aparoilliés: eu plus biaus des deus lis fu couciez m. Tristan, et en l'autre
                    m. Hestor de Marés. Celle nuit dormirent mout buen, car travailliés estoient duremant,
                    ne a piece mais ne avoient trovés si buen hostel con celui. Et sachiés bien que celle
                    fu la primiere cortoisie que Breüz feïstes onques a nul preudomes, mais il fist plus
                    celle bontés pour grant doutte de monseingnor Tristan que pour bien qu'il lour vousisse.
                    Mout pense en qel mainiere il peüsse retenir m. Hestor pour mettre le en prisonz,
                    mais il ne voit comant il le peüsse faire, tant con m. Tristan fust avech lui, et
                    por ce le laisse atant a ceste fois d'ore.</p>
                    <lb/>
                    <p xml:id="d001l684" n="3" rend="unnumbered">A l'endemain, quant il ajorne, il se lievent li dui conpangnons, et demandent lour
                    armes, et l'en lour le aporte maintenant. Et quant il sunt armés, il demandent conjé
                    a Breüz, et leur le done mout voluntierz, mes mout est duremant iriés de ce qe messire
                    Hestor li eschanpe si quitemant; se il le tenist en sa prisonz, il li cuidast chieremant
                    vendre maint grant anui qu'il li avoit ja fait avant qu'il issist de sez mainz, mes
                    il ne puet a cestui point. M. Tristan regarde Breüz, et Breüz est avech eaus montés
                    ausi con c'il vousist avech elz chevauchier, et fait la porte ovrir. Et quant li deus
                    chevalier sunt hors de la porte, il s'arest: «Hoste», fait m. Tristan, «pour qoi ne
                    chevauchiez voz?». «Sire», fait Breüz, «que je ne n'ai hore voluntés; je vuoil caens
                    remanoir». «Hostes», fait m. Tristan, «encore ne me diestes vos mie votre nom, si
                    m'en poise, car bien sachiés que voz m'avés fait tant de henor en vostre hostel, car
                    je sui tenus a rendre voz guerardon en tous les leu ou je voz treuvasse mais. Et por
                    ce voussise je mout voluntierz savoir votre nom, c'il voz plasoit». «M. Tristan»,
                    fait Breüz, «quant vos volés mon nom savoir, je le voz dirai: je ai nom Breüz Sanz
                    Pitié. Je cuit bien que maintes fois avés ja oï parler de moi». Quant il a dite ceste
                    paroule, il fait mettre une barre par devant sa porte, si que ci &lt;ci&gt;l dui chevalier
                    voussisent retorner, qu'il ne peüssent entrer dedenz la porte. Et quant m. Tristan
                    entent cest paroule, il comance a rire: «Breüz», fait il, «se Diex voz saut, por qoi
                    voz serrez en tel mainieres encontre nos?». «Por ce», fait Breüz, «que je ne ai cure
                    de vostre retor, car quant je me sui partis de voz si sauvemant, je m'en teingne a
                    trop bien paiés. Trop avoit avech moi fort enemis tant con vos i fustes». «Comant»,
                    fait m. Tristan, «me tenés voz adonc a vostre enemis?». «Certes, m. Tristan», fait
                    Breüz, «ce voz me deïssiez que voz me fuissiez buen amis, i ne m'oseroie pas mout
                    fier, car je sai que li conpainz de la Table Reonde ne m'aiment onques. Comant poroie
                    je cuidier que voz m'amissiez? Je ne i me oseroie fier!». «Breüz, Breüz», ce dit Hestor,
                    «celui que ne a en soi foy, ne se puet fier en autre! Pour ce ne vos poés voz fier
                    e&lt;n&gt; noz, ne e&lt;n&gt; nul autre preudomes, car voz cuidiés que chascuns ait
                    si pou de foy en soi con vos avés!». «Hestor, Hestor», ce dit Breüz, «se Diex mes
                    doint bone aventures, quant voz estes eschanpés de chaenz si quitemant, bien poés
                    seüremant dire que ce ne est pas par trop grant amor que je aie en voz, ainz fu par
                    doutte de m. Tristan, que ci est. Et se il ne fust avech voz, ne aüssiés estés en
                    autre maisonz que en la moie; il voz a gités de mes mainz, et non mie vostre proesse!
                    Et puis que vos en estez hors, gardés que voz ne i retornés un autre fois, que, si
                    voiremant m'aït Diex, con vos ne troverois pas adonc si cortois Breüz con voz avés
                    hore trové; les dés voz seroient changié. Et cest cortoisie que je voz ai ore faites,
                    le me fist faire la bonté de m. Tristan, car onques mais ne fui cortois ne serai a
                    jor de ma vie, se peor ne le me fait faire».</p>
                    <lb/>
                </div2>
                <div2 xml:id="d001c220" n="212">
                    <head>&lt;212&gt;</head>
                    <p xml:id="d001l685" n="1" rend="unnumbered">Messire Tristan comance a sorire, quant il entent ceste paroule. Autresint fait m.
                    Hestor. «Breüz», fait m. Tristan, «qui que se vait de voz plaingnant, je m'en lou,
                    car cortoisie ai trové trop grant en voz». «Or ne voz chaut», fait Breüz, «ceste cortoisie
                    achattera [p. 291] encore chier aucun autre dont je ne avrai mie si grant peor con
                    je ai de voz. Tuit li mien hostes ne seront pas plus fort de moi». «Breüz», fait m.
                    Tristan, «voz m'avés tant de cortoisie faites que je voz comant a Dieu nostre Seingneur.
                    Et si voz promet come chevalier que je voz firoie ausi grant cortoisie con vos avés
                    fait a moi, se je venoie en leu ou je vos conneüsse». «Or sachiez», fait Breüz, «que
                    vos ne me troverés en leu que je me face a voz connoistre, que je peüsse ne a voz
                    ne a conpangnons de la Table Reonde. Car il sunt tuit mes enemis, pour quoi je ne
                    vuoill lour conpangnie, Diex m'en gart! Certes ne la vostre meïsmes ne desir je pas
                    trop».</p>
                    <lb/>
                </div2>
                <div2 xml:id="d001c221" n="213">
                    <head>&lt;213&gt;</head>
                    <p xml:id="d001l686" n="1" rend="unnumbered">Messire Tristan se rit des paroules Breüz, et &lt;Hestor&gt; di&lt;t en soriant&gt;:
                    «Breüz, puis que nos somes ca dehors, et vos estes en vostre tor, voz est bien aseür,
                    vos ne avés garde de moi a ceste fois. Je ne die mie quant que je pense, mes toutes
                    voies voz merci je de la bielle chiere que voz m'avés fait en vostre hostel». «Je
                    ne quier merci avoir four que fellenie seulemant!» fait Breüz. Atant se partirent
                    li dui chevalier, qu'il ne tienent autre parlemant a Breüz, forz tiel con je voz ai
                    conté.</p>
                    <lb/>
                    <p xml:id="d001l687" n="2" rend="unnumbered">Et quant il &lt;se&gt; sunt mis a la voie, il cevauchent tout celui jor pour la foreste,
                    que grant estoit et mervillieuse, et entrerent adonc eu roiames de Norgalles, que
                    bien estoit riche roiames et delitables terre, et bien garnie duremant et de cités
                    et de chastiaus. «M. Tristan», ce dit Hestor, que autre fois avoit ja chevauciez parmi
                    le roiames de Norgalles, «savez voz en quel païs noz somes ore&lt;n&gt;droit entree?».
                    «Certes nenil», ce dit m. Tristan, «et nonpourquant encore cuidoie je bien estre eu
                    roiames de Logres». «Non estes», fait il, «biaus sire, ainz somes eu roiames de Norgalles,
                    en tel païs ou il a assés de fors passajes as chevalier herrant, ou l'en treve bien
                    sovent joustre qui joustre vait querant, et chevalier fort et hardis, par celle foy
                    que je voz doi, et bien usés de joustre et de battailles. Je voz promet loiaument
                    que en ceste païs troverés voz bien chevalier pour chevalier, et preudomes i se poent
                    bien sovent fois esprover. Je ne sai or nul païs ou je ne chevauchase plus hardiemant
                    que par cestui. Car en cestui païs treuve l'en adés aventures soir et main». «Certes»,
                    fet m. Tristan, «puis que en ceste païs treuve l'en si soventes chevaliers con voz
                    dites, je ne m'en parterai piece mais, ainz le chercherai de toutes pars, se je onqes
                    puis, pour esprover se li chevalier de Norgalles sunt si preudomes des armes con sunt
                    ceaus dou roiames de Logrez». «Sire», ce dit Hestor, «je voz promet loiaumant que
                    voz i troverois maint preudomes et maint buen chevalier et de fier ardiment». «Tout
                    ce vuoill je bien», fait m. Tristan, «de si preudomes homes con voz dites vuoill je
                    trover», fait m. Tristan, «et je en sui mout desirant».</p>
                    <lb/>
                </div2>
                <div2 xml:id="d001c222" n="214">
                    <head>&lt;214&gt;</head>
                    <p xml:id="d001l688" n="1" rend="unnumbered">En teus paroules chevaucent tant celui jor par la forest. Il vo[n]t tout adés parlant
                    de chevalerie et d'av&lt;en&gt;t&lt;u&gt;res. M. Tristan est ore&lt;n&gt;droit assez
                    plus a eise qu'il n'estoit devant. Devant aloit il morant de dolor, mes ore&lt;n&gt;droit
                    il alait disant m. Hestor tantes paroles de joie et de confort qu'il se vait auques
                    reconfortant. Mesire Hestor li a promis qu'il li fra conpangnie jusque en Cornoaille,
                    se aventures ne li depart, ou la volunté de m. Tristan ne i s'acorde.</p>
                    <lb/>
                    <p xml:id="d001l689" n="2" rend="unnumbered">Et quant il vient entor hore de none, il aprochent adonc a une fontaine, ou il truevent
                    .§{vi}. chevaliers et une damoiselle qui se seulachent enluech, car mengié avoient
                    envoieusemant devant la fontaine. Et se aucuns me demandoit qui estoient li chevalier,
                    je diroie que li un estoit le fiz au roi de Norgalles, buen chevalier et preuz et
                    vaillanz et ardi duremant, et estoit appellés Geon. Tuit les autres estoient sez chevaliers,
                    et li tenoit pour suen conpangnons. Il avoit fait enluech venir une jentilz fame de
                    Norgalles, qui amoit pour amor, et por amor de celle estoit enluech asemblee, et menoient
                    tel envoiesure. Li chevaliers estoient venus tuit armés, et encore estoient il armés
                    de toutes armes four que de lour heumes.</p>
                    <lb/>
                    <p xml:id="d001l690" n="3" rend="unnumbered">Et maintenant qu'il voient verz eaus venir li chevaliers herranz, qui armés venoient
                    tout le grant chemin de la foreste, il comencent entr'aus a dire: «Ci poronz nos joustre
                    trover, car veés ci venir deus chevalier herrant. Il sunt deus, bien nos porons contr'aus
                    esprover». Li fiz li roi fait lacier son ieume au plus astivemant qu'il puet, et apelle
                    un des conpangnons en celle beiçonge. Et quant il sunt andui montés, &lt;il se metent&gt;
                    e&lt;n&gt;mi le chemin, il comencent a crier tant con il puent, «Seingneur chevalier,
                    a jouster vos estuet, c'il voz plasoit, par le costume dou roiames de Norgalles».
                    «M. Tristan», ce dit Hestor, «ne voz disoie je bien voir? Or sachiez que voz ne troverez
                    gramant chevaliers pour le roiames de Norgalles que de joustre ne voz appellent, pour
                    qu'il en soient a eisiez. Et encore voz firont il tant de cortoisie que, c'il ne vos
                    plasoit de jouster, qu'il ne voz en firon ja force». [p. 291] «Se Diex mes dont bone
                    aventures! Il sunt a loer de ceste costume», fait m. Tristan, «et de ce qu'il sunt
                    si chevalleureus! Or qoi respondiron noz a ceaus que de jouste nos appellent?». «Certes»,
                    fait m. Hestor, «la primiere jouste que eu roiamez de Norgalles nos est presentés
                    ne refuseron nos mie, par moi consoil, ainz asajeronz comant il sevent ferir de lanse,
                    et lour monsterons, se Dieu plest, que meillor sunt li chevalier aventereus que ne
                    sunt li chevalier dou roiames de Norgalles». «Voz dites bien», fait m. Tristan, «or
                    en prenés li un et je li autre».</p>
                    <lb/>
                </div2>
                <div2 xml:id="d001c223" n="215">
                    <head>&lt;215&gt;</head>
                    <p xml:id="d001l691" n="1" rend="unnumbered">Leurs n'i a deleament nul, ainz laissent celui pallemant, et laissent corre li deus
                    encontre li deus. M. Tristan laisse corre au fiz au roi de Norgallez, et le fiert
                    si roidemant en son venir qu'il li fait les archon voidier, et le porte a la terre,
                    et fu auques desbriçiez de celui cheoir, car fellenessemant fu abatus. Hestor abat
                    les autres.</p>
                    <lb/>
                    <p xml:id="d001l692" n="2" rend="unnumbered">Quant .§{iiii}. chevalier que a la fontaine estoient remés voient ceste aventure,
                    il sunt duremant iriés, et pour ce qu'il vengieront voluntiers la honte lour seingneur,
                    c'il poent, corrent il a leur hiaumes, si le font lacier tantost, et puis montrent
                    au plus vistemant qu'il poent, et recomencent les joustes. Et leur avient en tel mainieres
                    qu'il furent les autres deus abatus: m. Tristan abati li un, et Hestor les autres.
                    Li autre dui qui remés estoient, quant il voient ceste aventure, il en sunt si duremant
                    esbaïs qu'il ne sevent qu'il en deüssent dire. Li un de cist dui chevaliers estoit
                    niez au roi de Norgalles, si jeune bachalier que encore ne avoit plus de .§{xxii}.
                    anz. Mes il estoit si preuz et si ardis et si fors, et si bien esprové de chevalerie
                    puis qu'il fu noviaus chevalier, que en tot li roiames de Norgalles ne trovoit l'en
                    a celui tenz nul chevalier de celle region que contre lui ouçast enprendre nulle grant
                    force. Que voz en diroie? Cil estoit la flor et la rouçe de Norgallez de chevalerie
                    et de bonté, et estoit si jeune enfanz con je voz ai contés, et de sa bonté parloit
                    l'en en la maison li roi Artus, et en maint autre leu. Quant il vit que .§{iiii}.
                    leur conpangnons estoient en tel mainiere abatus, il montrent sour lour chevaus au
                    plus vistemant qu'il poent. Quant ce vient as glaiviez baissier, li chevalier dont
                    je voz conte s'en vient par messire Hestor, et le fiert si e&lt;n&gt;mi le pis que,
                    vuoille messire Hestor ou non vuoille, il le fait flatir a la terre. Et fu de celui
                    coux mout enavrés e&lt;n&gt;mi le piz, si qu'il li convient a sojorner plus de deus
                    mois avant qu'il peüssent porter armes aaisemant. Et fu la chouçe pour quoi la conpangnie
                    de messire Tristan et de messire Hestor remest adonc, et pour ce s'en ala m. Tristan
                    en Cornoaille, ou il morut si cruelmant con nos voz conteronz.</p>
                    <lb/>
                </div2>
                <div2 xml:id="d001c224" n="216">
                    <head>&lt;216&gt;</head>
                    <p xml:id="d001l693" n="1" rend="unnumbered">Ensint fu m. Uestor enavrés et abatus con je voz conte. M. Tristan abati son conpangnons
                    mout cruelmant, et li fist une grant plaies eu coste senestre. Et leur bliçe sez glaivies,
                    dont il avoit li trois chevaliers abatus.</p>
                    <lb/>
                </div2>
                <div2 xml:id="d001c225" n="217">
                    <head>&lt;217&gt;</head>
                    <p xml:id="d001l694" n="1" rend="unnumbered">Quant le fiz au roi de Norgallez voit que messire Tristan s'estoit delivrés en tel
                    mainieres de toutes les joustes, il dit au chevalier que avech lui estoit abatus:
                    «Se m'aït Diex! Preudomes est li chevalier herranz que en tel mainieres a abatus .§{iii}.
                    de nos chevaliers! Bien est chevalier esprové, et bien fu f[or]te celle joustre dont
                    li chevalier estrange fu abatus, et bien est ardis et buen chevalier et de haut afaire».
                    «Voz dites veritez, sire», dient les autres chevalier. Et li chevalier sanz doutte,
                    que Hestor avoit abatus, estoit Ercles appellé.</p>
                    <lb/>
                    <p xml:id="d001l695" n="2" rend="unnumbered">Quant m. Hestor se voit abatus, il se relieve vistemant irez et doulenz de grant mainieres
                    de ce qu'il se voit a la terre, et de ce q'il se sent enavrés. Atant es voz venir
                    m. Tristan devant lui, que li amenoit son chevaus, et li dites: «Montés, sire!» et
                    il monte. Et m. Tristan voit maintenant qu'il est enavrés, si li dit: «Sire, comant
                    voz sentés voz?». «Sire», fait il, «je me sent bien, la Deu merci, et nepourquant
                    je sui un pou enavrés, et se je peüsse, je m'en vengianse prochainemant, se li chevalier
                    que mes a abatus ne refuse la battaille de moi». «Sire», fait m. Tristan, «ne voz
                    corruciés se li chevalier voz a abatus, car tous jorz avient tele aventures as chevalier
                    errant, ne seroit mie senz de conbattre, puis que voz estes enavrés. Mes laissiés
                    sour moi cest fait, que je vos vengierai, se je puis, et nepourquant je vos di bien
                    que preudome est li chevalier, et de chevaliers estranges ne vi a piece mais un meillor
                    ferior de lanse de lui. E se voz, que l'en tient au meillor ferior de lanse qui soit
                    en la maison li roi Artus, l'aüssiez apris de lanse, si en set il assez. Or laissiez
                    sour moi ceste fait, si verez que avendra; se sai je bien, que puis que li chevalier
                    voz a abatuz, il ne laiera mie cestui fait atant, ancois m'apellera de joustre». «Sire»,
                    ce dit m. Hestor, «je le croi bien».</p>
                    <lb/>
                    <p xml:id="d001l696" n="3" rend="unnumbered">Atant es voz venir Hercles; quant il ont son poindre parfonis, et [p. 292] tient son
                    glaiviez encore entier dont il ot Hestor abatus, et quant il est tornés sour monseingnor
                    Tristan, et li dit: «Sire &lt;chevalier&gt;, or sont tuit noz conpainz a la terre
                    four que noz dui; se Deus voz dont bone aventures, faissié le bien!». «Et que volés
                    vos?» fait m. Tristan. «Je le voz dirai», fait Hercles, «se voz ne voz sentés trop
                    grevés de joustes qe voz avez faites, jostron tant entre moi et voz que li un de noz
                    veingne a la terre, &lt;et&gt; cui Diex en dora le onor, si l'ait». «Certes», fait
                    m. Tristan, «il m'est avis que ce ne me deüssiez voz requiere, aprés ce que je avoie
                    .§{iii}. de voz chevaliers abatus, ensi con vos poés veoir». «Voz dites bien voir»,
                    fait li chevalier, «ne je ne vos en requier mie, c'il ne voz plest. Et se de vostre
                    voluntés ne vient, je voz en quit, je di bien apertement que assez avés fait de .§{iii}.
                    chevaliers abatre; mes se voz volés plus faire chevalerie, faire le poés». «Certez»,
                    fait m. Tristan, «se vos ne me aüssiez apellez, je m'en seroit souffret atant con
                    je n'ai fait; mes puis que appellés m'en avez, je jousterai, car je sai bien que voz
                    l'e&lt;n&gt; me tornerois a coardie, se je voz en falloie. Or mes faites venir un
                    glaiviez, car li mien est bliçez, et puis recomencomes le joustre, et cui Dex en dorra
                    le onor, si le preingne». «Ce me plaist bien», ce dit li chevalier; lour fait aporter
                    un glaiviez, si le fait baillier a monseingnor Tristan.</p>
                    <lb/>
                </div2>
                <div2 xml:id="d001c226" n="218">
                    <head>&lt;218&gt;</head>
                    <p xml:id="d001l697" n="1" rend="unnumbered">Messire Tristan, que bien voit que de grant force est Hercles, et qe mout set de joustre,
                    descent de son chevalz, quant il voit que sanz joustre ne puet remanoir. Il regarde
                    son chevaus que ne li faille rienz, et quant il a regardé, il monte, et dit a Ercles:
                    «Huimés su[i] je aparoilliés de la joustre faire, quant je autre merci ne puis en
                    voz trover». Ensint comencent le joustres li dui chevalier devant la fontaine. Monseingnor
                    Tristan laisse corre au chevalier, et cil autresint a llui, et se trefierent de si
                    grant force con il puent dou chevaus traire. Et quant ce vienent au joundre, si se
                    trefierent si duremant que les glaiviez volent en pieces. Aprés l'esfrocier des lances,
                    il se treürterent de cors et d'escus si roidemant que li plus fiebles convient a force
                    aler a la terre. Hercles, que ne avoit mie si grant force con avoit m. Tristan, est
                    si duremant encontrés qu'il ne a force ne pooir qu'il se teingne as archonz, ainz
                    vole a la terre si atornés qu'il ne a menbre que ne se doille. Et sour ce est il si
                    duremant estornés qu'il ne set c'il est nuit ou jorz.</p>
                    <lb/>
                    <p xml:id="d001l698" n="2" rend="unnumbered">Quant m. Tristan voit ceste couse, il s'en vient por un glaivies qui dreciez estoit
                    a un arbres, et le prent, pour ce qu'il ne voloit mie d'eluech departir sanz glaiviez,
                    c'il peüst. Et quant il en est saissis, il dit a monseingneur Hestor: «Sire, chevaucon,
                    c'il voz plaist, car noz somes delivrés de cest chevaliers, la Dieu merci». «Sire
                    voir», fait messire Hestor, «Dieu merci et la vostre». Atant se mettent a la voie,
                    qu'il ne font autre demorance. Et quant le fiz au roi de Norgalles voit que li dui
                    chevalier s'en vont en tel mainieres, et qui les hont ensint desconfit, il monte,
                    et vient a m. Tristan, et li dit: «Sire, parlés a moi, c'il voz plaist». «Dites, biaux
                    sire», fait m. Tristan. «Sire», fait il, «se noz voz apellames ore de jouster, ne
                    voz en dovés savoir mal gré, car tel est la costume dou roiames de Norgalles. Mes
                    aprés ce que noz voz avon asajé en tel mainiere, et connoisonz apertemant vostre valeur
                    et votre proesse, noz dison ore bien que nos voz dovonz honorer tant con nos peons,
                    et de ce sui je apareilliés dou faire. Et vos pri tant con je puis prier chevalier
                    errant, si preudomes con voz estes, que vos demorés huimais avech nos; il est ja bien
                    hore de vesprez, et se voz de noz departés que voz ne remanssiez, sachiez que voz
                    ne vendrois huimais en leu ou voz soiez tant honorés con voz serez avech noz. Et meïsmemant
                    chevalier que se sunt entreprové doivient plus voluntierz remanoir ensenble que avech
                    autre; pour ce voz pri je que voz remanoiz huimais, avech noz». «Qui est voz», fait
                    m. Tristan, «que de remanoir avech voz me priez?». «Certes», fait il, «ce ne voz celerai
                    je mie: or sachiez que je sui le fiz au roi de Norgalles, et tuit cist chevaliers
                    sunt a moi». «Certes», fait m. Tristan, «je ai conpangnons sanz la cui voluntés je
                    ne remandroie mie. Voiremant, c'il veaut remanoir, je remandrai voluntierz, pour ce
                    que si bel m'en priez, et por ce que cortois chevalier me senblés». Lors s'en vient
                    ver m. Hestor, et li dit ce dont li filz au roi de Norgalles le prie, et il respont
                    qu'il ne veaut hore herbergier, ainz chevauchera avant.</p>
                    <lb/>
                </div2>
                <div2 xml:id="d001c227" n="219">
                    <head>&lt;219&gt;</head>
                    <p xml:id="d001l699" n="1" rend="unnumbered">Lors dit m. Tristan au fiz li roi de Norgalles: «Sire, noz ne remanderonz ore mie,
                    car encore ne est tenz de herbergier, et pour ce vos comandons a Dieu». «Sire», ce
                    dit li chevalier, «quant ensi est, que voz pour ma priere ne volez remanoir, or voz
                    pri de tant que voz mes diés vostre nom». «Sire», fait m. Tristan, «sauve votre grasie,
                    ne le vos dirai ore mie». «Certes», ce dit li chevalier, «ce poise moi mout [chie]rement.
                    Mes or me dites: ou cuidiés voz anuit herbergier?». «Ne sai certes», fait [p. 292]
                    m. Tristan, «noz herbergieronz la ou Dieu voudra». Si s'en vait outre entre lui et
                    m. Hestor, qui a grant poine chevaucoit, car duremant se sent enavrés; si demande
                    a monseingnor Tristan: «Sire, fust voz onques eu roiames de Norgalles?». «Oïl», fait
                    m. Tristan, «autre fois hi ai estés voiremant, mes je ne me i connoisoie mie quant
                    je intrai ore&lt;n&gt;droit, mes ore me reconnois».</p>
                    <lb/>
                    <p xml:id="d001l700" n="2" rend="unnumbered">Ensint chevauchent. Et quant il ont auques chevauchiez, m. Hestor dit &lt;a&gt; monseingnor
                    Tristan: «Sire, il comence a vesproier: se voz savés quel part nos poonz huimais herbergier
                    si entornes?». «Certes», fait m. Tristan, «je sai bien que ca devant maint une jentilz
                    dame que bien henore de tout son pooir li chevaliers herranz. Se noz la estionz venus,
                    je sai bien qu'elle nos fira henorer et servir de tot son pooir; alon a cel hostel,
                    ou nos seron tost, ce me senble, car noz en somes auques prez». «Sire», ce dit Hestor,
                    «voz que savés la voie, alés avant, et je irai aprés». «Voluntierz», fait m. Tristan.</p>
                    <lb/>
                    <p xml:id="d001l701" n="3" rend="unnumbered">Lorz se torne a senestre forz dou grant chemins, et vont droit pour le pié d'une montaingne.
                    Et Hestor comance a regarder, et voit au devant desus la montaingne une tor fort et
                    mervillieuse, et nepourquant ansiene estoit duremant. «Dex», fait m. Hestor, «qui
                    puet hore mandre en tel tor, qui tant est riche pour semblant?». «Certes», fait m.
                    Tristan, «nul ne i maint, ce se ne est de novel, car il ne a mie gramant de tenz que
                    li chevalier que avoit la tor mantenue fu ocis. Et au tens qu'il vivoit, di je bien
                    qu'il n'avoit, e&lt;n&gt; nulle terre que je seüsse, nul si felun passajes con estoit
                    cestui, car le chevalier de la tor estoit de si tres grant force qu'il ne pooit onques
                    trover chevalier que tant fust de haut proessce qu'il ne l'ociestes ou qu'il ne le
                    preïstes. Et quant il ne le prenoit, si l'ocioit, et quant il le prenoit, si le mettoit
                    puis en prison, ensint que jamés ne ne isoit. Et sachiez, m. Hestor, que a celui tenz
                    qu'il morut, avoit il bien en sa prison jusque a .§{xx}. des conpangnons de la Table
                    Reonde, que tuit estoient preudome et buen chevalier. Et cil li avoit tuit conquis
                    par son cors, ne jamés de celle prisonz ne fussent delivrés mais il furent delivrés,
                    ensint con il plet a Dieu».</p>
                    <lb/>
                </div2>
                <div2 xml:id="d001c228" n="220">
                    <head>&lt;220&gt;</head>
                    <p xml:id="d001l702" n="1" rend="unnumbered">Quant m. Hestor entent ceste paroules, il dit a monseingneur Tristan: «Sire, pour
                    Dex, dites moi comant avoit nom li chevalier que voz dites qui avoit si grant force».
                    «Certes», fait m. Tristan, «l'en l'apelloit Lucanor le Grant: il estoit bien san faille
                    de la plus tresmisuree force que je onques veïsse a home». «Et quant il estoit si
                    fort con voz dites», fait m. Hestor, «comant fu il ocis, et qui l'ocist?». «Ce ne
                    voz dirai je mie», fait m. Tristan, «et je voz pri que ne voz en poise». Et lour apercoit
                    bien m. Hestor que m. Tristan l'avoit ocis, si en est hore&lt;n&gt;droit plus desirant
                    de savoir que devant, et por ce dit il autre fois a monseingnor Tristan qi l'avoit
                    ocis. M. Tristan respont: «Puis qe je voz voi si desiranz de savoir le, je le voz
                    dirai: or sachiez que je meïsme l'ocis». «Et quant l'ociestes vos?» fait m. Hestor,
                    «or est mestier, c'il vos plest, que me disois en quel mainieres l'ociestes, si me
                    porteroit l'escouter, car le chevauchier m'anui a ce que je sui auques enavrés». «Quant
                    voz plest que je ce voz die», fait m. Tristan, «et je le voz dirai; or escoutés.</p>
                    <lb/>
                    <p xml:id="d001l703" n="2" rend="unnumbered">Bien fu verités que Lucanor li Granz fu de ci mervillieuse force con je ai conté.
                    Il gardoit a celui tens tout le cheminz par ou nos passon ore&lt;n&gt;droit, et le
                    gardoit en tel mainiere que nul si fort chevalier li venoit qu'il ne l'ociestes ou
                    ne le enprisonast. Longemant garde cestui passajes et chemin con je voz conte, qu'il
                    ne venoit tout au desus de touz ceaus que ca vienent avant, et tant que aventure m'aporte
                    par de ci. Et quant cil de cest païs m'ont contés le grant maus qu'il fasoit, je dis
                    a moi meïsmes que l'en ne me devroit mie tenir a chevalier se je ne m'asajoie contre
                    lui. Lour veing je cest part, et quant je fui ca venus, et je comenchai a demander
                    la ou je le pooie trover. Li laborant meïsmes que me virent ceste part venir, me comencent
                    a crier: "Sire chevalier, ne alez, ne alés avant a vostre mort!" Je, de paroule qu'il
                    me deïssent, ne me pris peor por moi, ainz alai avant toutes voies. Et trovai adonc
                    Dynadan, qui se venoit adonc esprover. Quant je le vi, je en fui trop reconfortés,
                    si me dist: "Ca devant est li jeanz que nos queronz, mais por ce que je veing avant
                    de voz cest part, voz pri je que voz me laissiez primierement esprover, et, c'il me
                    conquiert, adonc voz poroiz mettre au fait". Je li otrai ce qu'il me demandé, et chevaucames
                    jusque ce[l] flum ou il avoit un mout biaux arbre, que l'en l'apelloit l'Arbre dou
                    Jeant, por ce que desous cel arbre se venoit le jeant repouser plus voluntierz que
                    n'autre leu. Delez cel arbre avoit un pavilonz tendus, le plus blaus et le plus riche
                    que je eüsse veü piece. Dynadan, qui aloit avant armés de toutes armes, quant il vint
                    pres dou pavilonz, il s'escrie: "Lucanor le Grant, venés avant!" Et quant le jeant
                    entendi que Dynadan l'appelloit en tel mainieres, il monte sour un grant destrier,
                    [p. 293] armés de toutes armes, et s'en vient ver m. Dynadan. Et fist adonc le jaiant
                    une chose que je teing a grant mervoille, car, quant il ot bliçez son glaiviez sour
                    Dynadan, que miaus se tient en selle qu[e je] ne quidoie contre si grant coux de lanse,
                    il gette le bras avant, et prist Dynadan, et le lieve des arconz si legiermant con
                    c'il ne li grevast rienz, et le mist devant, &lt;sour&gt; le cuel de son chevaus,
                    et l'en voloit porter ver la tor.</p>
                    <lb/>
                </div2>
                <div2 xml:id="d001c229" n="221">
                    <head>&lt;221&gt;</head>
                    <p xml:id="d001l704" n="1" rend="unnumbered">Quant je vi le jaiant qui enportoit un des meillor amis que je avoie au monde, ne
                    demandez se je adonc fui esbaïz. Je hurtai maintenant li chevaus de sporons, et li
                    comenchai a crier: "Laissiez li chevalier, laissiez li chevalier!", et il le laisse
                    maintenant por corre sour moi. Quant je le vi sour moi venir, si grant et si fort
                    con il estoit, je lassai corre maintenant, et le quidai abattre de mon glaiviez. Mes
                    je ne poi, car fieremant se tenoit en selle. Il bliçe son glaivie sour moi, en tel
                    mainiere s'en passe outre. Et quant je vi que je ne l'avoie abatus, or sachiez bien
                    que je ne fui pas adonc si aseür con devant. Je mis main a l'espee, et dist que or
                    alast tot en aventure, si m'en veing ver le jaianz l'espee droite contremont, et fist
                    adonc un des mervillieus coux que je feïsse, a mon escient, en toute ma vie. Car la
                    ou li jaianz estoit auques armés, si le feri si duremant que li fis la teste voler
                    auques loing de lui, et li cors cheï a la terre tot herrament. Quant [il] vi&lt;t&gt;
                    le grant coux que je avoie fait, Dynadan me dist: "Tristan, Tristan! Se m'aït Dex,
                    a cestui avés voz bien moustré qui Tristan est!" En tel mainiere con je vos ai conté
                    fu li jaiant ocis, et li chevaliers que enprisonés estoient, delivrés». M. Tristan
                    fait a Hestor: «Or m'avés fait conter ce qe je ne voloie, car certes chouse que je
                    face ne conte mie voluntierz». «Certes», fait m. Hestor, «ici ot une mout belle aventure!
                    Je ne voudroie ne e&lt;n&gt; nulle guise que voz ne la m'aüssiés contee».</p>
                    <lb/>
                    <p xml:id="d001l705" n="2" rend="unnumbered">En tel mainiere parlant dou jaiant, que d'autre fait ne tenoient adonc parlemant,
                    chevaucent tant qu'il vienent chiez celle dame dont m. Tristan avoit parlé. Celui
                    soir M. Tristan regarde la bleceüre de m. Hestor, si trueve qu'il estoit duremant
                    breciez, et que remanoir li convient a force. Laenz demore m. Tristan .§{iii}. jorz
                    avech Hestor, puis se parti m. Tristan, et dist que desormais voloit chevauchier ver
                    Cornoaille, car assez avoit demoré au roiames de Logres, et tant hi a perdu duremant
                    que jamés celle perte ne cuide recovrer, se aventure ne l'aïde trop.</p>
                    <lb/>
                    <p xml:id="d001l706" n="3" rend="unnumbered">Un jor avint, aprés ce que m. Tristan se fu partis de m. Hestor de Marés, que quant
                    il fu auqez pres aprochié de la mer, il entre en une foreste. Il estoit travailliés
                    duremant, et seul chevauchoit il ausint, et pour ce remest i&lt;l&gt; devant une fontaine.
                    Et pense que enluech dormeroit celle nuit, et l'endemain se mettroit au chemin, et
                    vendroit tost a la mer, car pres n'estoit. Quant il fu descendus devant la fontaine,
                    il pense de son chevaus aaiçier au miaux qu'il puet, et le laisse aler paistre quel
                    part qu'il li plaist, et demore enluech toute la nuit. A l'endemain se mist a la voie,
                    et tant fist q'il vint a la mer, et treuve adonc Sacremor, q'il retient a sa conpangnie.
                    A celui dist il qu'il le merra en Cornoaille avech lui, car cist est cortois chevalier
                    et jentilz home. Si entrerent andui en une nef errant, et tant font qu'il vienent
                    en Cornoaille, et se met en un chastel Dynas, que trop fu liez de la venue Tristan,
                    et est esbaïz duremant.</p>
                    <lb/>
                    <p xml:id="d001l707" n="4" rend="unnumbered">Quant la reïne Yçelt set que li son chier amis estoit venus en Cornoaille, se elle
                    fu liez et joieuse ne 'l demandés: elle fist tant que m. Tristan vient a li parler
                    et qu'il fu avec li.</p>
                    <lb/>
                </div2>
                <div2 xml:id="d001c230" n="222">
                    <head>&lt;222&gt;</head>
                    <p xml:id="d001l708" n="1" rend="unnumbered">Un jor estoit m. Tristan entrés en sa chanbre, [etl la reïne arpoit et disoit un lay
                    qu'il avoit fait. Et Audret l'entent, si le vait conter au roi March, et li roi Marc
                    se travaille puis tant qu'il feri Tristan d'un glaiviez enveniné, que Morgain li avoit
                    baillé. Tristan estoit touz desarmés, si que li roi le feri mortiausmant panni l'echine.
                    Quant li roi a fait celui coux, il s'en vait, car il ne l'ouse pas atendre Tristan.</p>
                    <lb/>
                    <p xml:id="d001l709" n="2" rend="unnumbered">Quant m. Tristan se sent si feru qu'il connoist bien a soi meïsmes q'il est feru mortiaumant,
                    il ne puet li roi March atendre, et por ce s'en vait d'autre part. Si s'en vait en
                    la cort aval, et monte sour le primier chevalz qu'il treuve, et s'en vait hors de
                    Tintajol droitemant au chastel Dynas. Et se coucie tot maintenant, et dit qu'il est
                    morz, car cestui coux li dorra la mort sanz faille. Quant Dynas ot ceste novelles,
                    fieremant est desconfortés, et Sacremor en plore forment, con cil que mout amoit m.
                    Tristan de grant amor.</p>
                    <lb/>
                    <p xml:id="d001l710" n="3" rend="unnumbered">Tristan se plaint nuit et jorz, con cil que grant doleur endure. Li mire le vienent
                    veoir, mes noient est que nul li saiche doner conseill a celle plaie, ainz dient bien
                    comunement qu'il est mort. Tristan se plaint que le mal sent: il souspire souvent,
                    et magrist et enlaidist trop laidemant. Et si formant est enpirés que, ancois que
                    un mois fust [p. 293] aconplis, nul que devant l'aüsse veü ne le reconneüst. Il ha
                    si grant poine qu'il ne se puet remuer pas, il crie et braia pour le grant doleur
                    qu'il sent ausi come fors dou senz. Sez conpangnons, et ceaus que le connoissent,
                    plorent devant lui pour la grant doleur qu'il vait soufrant, car bien voient certainement
                    qu'il est mors. Et il meïsmes le connuit bien, si faisent tuit cil d'entor lui.</p>
                    <lb/>
                    <p xml:id="d001l711" n="4" rend="unnumbered">Et quant li roi Marc ot et entent qe Tristan se muert sanz douttance, et qu'il ne
                    puet eschanper, mout est plus liez qu'il ne fu a piece mais. Or a joie, or ha leesse,
                    car bien li estoit avix que se Tristan est morz, il ne troveroit home dedenz Cornoaille
                    qui contre lui se ouçast drecier. Or a il tout ce q'il velt, quant il set certainement
                    qe Tristan se muert. Il mande chascuns jorz veoir comant Tristan la fait, et l'en
                    li aporte tel novelles que bien li plaisoit, car l'en li dit certainemant qu'il se
                    muert, et qu'il ne puet mais loingnemant vivre. Mout a grant joie li roi Marc, onques
                    ne fu si lié de couse que li avenist, con de ce qe Tristan muert. Audret en tresaut
                    tout de joie: cil dui en font joie pleinere. Mes qui liez et joianz en soit, la reïne
                    en est courruchiez de tot son cuer: elle en plora et en fait male fin, et dit bien
                    qu'elle morra de ceste duel. Et, s'elle pour doleur ne morra, qu'elle s'ocira de sez
                    deus mainz, car aprés Tristan ne voudroie elle mie vivre un seul jor, ne ne fist elle.
                    Ensint se mantienent diversemant entre li roi March et la reïne, car li roi est mout
                    liez de la mort Tristan, et la reïne en est tant doulenz que poi que li cuer ne li
                    creve eu ventre. Et tot en soit li roi March liez de celle mort, si dit bien qu'il
                    veroit trop voluntierz Tristan avant qu'il morust. Et au dereain, quant l'en li conte
                    comant angoisieusemant Tristan se moine, et con il dou tot est chargiez de mal que
                    nul le reconneüst, tant est enpiriés, il en a pitié en son cuer, ne ne se puet tenir
                    ausint con en plorant. «Certes», fait, «ce est domajes de la mort Tristan, que, au
                    mien escient, jamés une si bone lance ne sera recovré eu monde con la suen estoit,
                    et, c'il ne fust si desloiaument menés verz moi con il se menoit, l'en le peüst prisier
                    sour toutes chouses sour touz li chevalier dou monde».</p>
                    <lb/>
                </div2>
                <div2 xml:id="d001c231" n="223">
                    <head>&lt;223&gt;</head>
                    <p xml:id="d001l712" n="1" rend="unnumbered">Quant li roi set certainemant por celz que li aloient veoir que Tristan aprouce de
                    fenir, adonc a prime se comance a repentir de celui fait, et dit a soi meïsmes qu'il
                    ne puet estre que de ceste mort ne li veingne encore grant mal. Or se repent duremant,
                    or voudroit il qu'il n'aüst mie creü a Audret, car en Tristain, ce voit il bien, a
                    il ocis toutes bontés terreines, et tous li monde l'en hunira et blasmera, et celz
                    meïsmes que pour Tristan le douttoient, le doutteron moinz huimais. A ce vait pensant
                    li roi March, que pitié a de son neveu; ensi la char le sesmont: or voudroit il qu'il
                    ne l'aüst onques fait.</p>
                    <lb/>
                    <p xml:id="d001l713" n="2" rend="unnumbered">La reïne, que tant a duel qu'elle ne desire four la mort, moine son duel et jor et
                    nuit, et s'en cele par li roi, et elle voudroit bien que li roi Marc l'ociestes, si
                    fineroit adonc de suen duel. Elle meïsme s'apercoit bien qe li roi s'en vait repentant.
                    Et quant les novelles li sunt dites que Tristan trait a ffin si duremant, qu'il ne
                    puet mais durer plus de .§{iii}. jorz ou de quatre, elle dit: «Muire quant il voudra,
                    car certes je li firai conpangnie celui jor meïsmes: ensi fenirai en tel mainieres
                    ma doleur!». Tel parolez dit la reïne, quant l'en li dit que Tristan estoit a ffin.
                    Elle plore si forment que les lermes li cheent des iaux si espessemant et si fondee
                    que tout devant le pis n'estoit moilliés jusque as piez. Et li roi meïsmes n'estoit
                    assez plus corruciez qu'il ne fasoit le semblant.</p>
                    <lb/>
                </div2>
                <div2 xml:id="d001c232" n="224">
                    <head>&lt;224&gt;</head>
                    <p xml:id="d001l714" n="1" rend="unnumbered">Quant Tristan sent en soi meïsmez qu'il ne puet mes durer se petit non, il dit a Dynas:
                    «Mandés au roi March qu'il veingne a moi; je le veroie voluntierz avant que je morisse;
                    je ne li sai pas si mal gré de ma mort con je sa a Audret. Et c'il me veaut veoir
                    morir, si veingne ca hastivemant, que je morrai desormais». Dynas mande heramant au
                    roi March ces novelles.</p>
                    <lb/>
                    <p xml:id="d001l715" n="2" rend="unnumbered">Quant li roi entent ceste couse, il comance a plorer mout fort, et baisse la teste,
                    et dit si haut que tuit ceaus que entor lui estoient l'entendirent bien cleremant:
                    «Haÿ, las!» fait il, «con je ai maux fet, car je ai ocis mon cier neveu, li meudre
                    chevalier dou monde! Je ai toute chevalerie hunie!». Li roi ne quiert deleamant, ainz
                    monte et moine avech lui tel conpangnie qu'il soit bien seür au chastel Dynaz. Quant
                    il est au chastel venus, l'en li ovre la porte. Cil entre dedenz trop doulenz et trop
                    corruchiez; il descent, et monte en la tor ou Tristan gisoit, si enpiriez de toutes
                    couses que a poine le puent le roi connoistre, et comance a plorer fort quant il le
                    voit.</p>
                    <lb/>
                    <p xml:id="d001l716" n="3" rend="unnumbered">Quant Tristan voit li roi March venir, si se veaut lever en son seant, mais il ne
                    puet, car il ne a mie tant de pooir, car trop est afoiblez, duremant. Et leur se couce
                    adonc: «Oncles», fait il, «bien veingnés; voz [p. 294] est venus a ma dereaine feste,
                    et a ma mort estes venus, que voz avés tant desiriés. Or est vostre joie aconplie,
                    quant Tristan est venus a ffin! Tristan est morz, par tenz verés ce que voz desiriés,
                    car Tristan verés finer hui ou demain; je ne puis mais en avant corre, tant ai corru
                    con je puis; mes ci m'a la mort atint. Haÿ, roi Marc, qui tant desirast ma mort, et
                    voz cuidastes vostre preu faire de moi ocire! Mes ce est plus votre domajes qe vostre
                    preuz. Et, se Diex ait merci de moi, encore sera hore que vos voudrois avoir donés
                    la moitié de vostre roiames que voz aüssiés Tristan mors; mes ensint est avenus, car
                    autremant ne puet estre». Et quant il a dites ceste paroules, il se taist, et comance
                    a plorer mout fort.</p>
                    <lb/>
                    <p xml:id="d001l717" n="4" rend="unnumbered">Li roi, que bien voit et connoist qu'il est alés en toutes guises, ne puet respondre,
                    ainz comance a plorer mout fort. «Oncles», ce li a dit Tristan, «ne plorés, que, se
                    Diex ait merci de moi arme, votre plor que vos vient hore de leesse, vendra encore
                    a certes, &lt;et&gt; voz perdés bien plus en Tristan assés que voz ne quidiés. Oncles,
                    tant seulemant feïstes or pour moi, et pour cortoisie de voz, et ce est la dereaine
                    requeste que je voz face, ce est que voz madame Yçelt feïstes venir devant moi, si
                    que je la voie a ma fin, et qu'elle me voie finer. Si sachiez veraiement que je morrai
                    hui ou demain, por ce desir je sour toutes chouses qe je la voie a ma mort». «Niez»,
                    fait li roi, «da qoi voz volés que la reïne veingne a voz, elle vendra maintenant»,
                    et leur mande par li.</p>
                    <lb/>
                    <p xml:id="d001l718" n="5" rend="unnumbered">Et atant es voz la reïne venir celui jor meïsmes. Mes bien sachiez qu'elle est doulenz
                    et triste tant que plus ne poroit, car elle desire la mort, pour qu'elle set veraiemant
                    que Tristan ne puet eschanper. Et quant morir li convient, or voudroit elle ore&lt;n&gt;droit
                    morir. Mout li seroit doux la mort, se elle li venoit ore&lt;n&gt;droit; elle ne prie
                    Dieu d'autre chouse mes que la mort veingne tost, pour qu'elle muire avech Tristan.
                    Or est venue Yçelt au lit ou Tristan giçoit.</p>
                    <lb/>
                </div2>
                <div2 xml:id="d001c233" n="225">
                    <head>&lt;225&gt;</head>
                    <p xml:id="d001l719" n="1" rend="unnumbered">Quant Tristan voit Yçelt venir, celle qu'il tant amoit, et qu'il desiroit tant a veoir,
                    voluntier se drecast encontre li, mais ne puet. Toutes voies fait il tant con il puet,
                    ce est de paller: «Dame», fait il, «bienveingnés vos venés. Mes ce est tart, ce m'est
                    avix, car vostre venue ne me puet faire seucors. Et qu'en diroie, chiere dame? Mort
                    est Tristan, que voz ja tant amastes. Il ne puet mais en avant durer, tant s'est conbatus
                    con il plus puet. Mais il ne puet mes en avant, et por ce li convient finer. Et qe
                    voz en diroie, ma chiere dame? Morz sui, et voz le poés veoir».</p>
                    <lb/>
                    <p xml:id="d001l720" n="2" rend="unnumbered">La reïne, que tant est triste qu'elle ne puet plus, plore et souspire de quer parfont,
                    et quant elle a pooir de parler, si dit: «Tristan, biaux amis», fait elle, «est il
                    donc en tel mainiere que a morir vos convient ore?». «Dame oïl», fet il, «senz faille
                    il convient que Tristan muire hui ou demain, qui tant ot ja pooir et force. Veez qel
                    bras, ma chiere dame? Ce ne sunt pas les bras Tristan, qui soloient tiel coux doner,
                    ainz sunt les braz d'une home mort: il n'i a mes pooir ne vigeur. Mes ormés saiche
                    li monde que Tristan est au declin, a fin sunt tuit suen fait. Cil qui tant puet et
                    que tant vaut, et que tant fu douttés eu monde, gist ci mors con une sc[or]ce; toz
                    li pooir qu'il soloit avoir est fallis. Haÿ, las! Con fu celui coux doloreus qui sour
                    moi fu feru, car touz li monde en sera enpovriz et abassiee!».</p>
                    <lb/>
                    <p xml:id="d001l721" n="3" rend="unnumbered">Et la reïne, quant enten ce, elle demoine tel duel et si coralz que nul ne 'l poroit
                    conter, et aime miaux de morir que de vivre. Tristan se plaint qui le mal sent, et
                    tot celui jor est en tel guiçe qu'il ne dit ne plus ne moin. Nul d'eaus ne en tret
                    nulle paroules: il n'i a un seul qe mot die, mais il font tuit coiement duel. La reïne,
                    que tant est triste qu'elle ne demande for la mort, est toute voies devant lui celui
                    soir et la nuit autresint. Il a laens tel luminaire que tuit voient mout clers, for
                    que Tristan, a cui est auques troblee la veuve des iaus.</p>
                    <lb/>
                </div2>
                <div2 xml:id="d001c234" n="226">
                    <head>&lt;226&gt;</head>
                    <p xml:id="d001l722" n="1" rend="unnumbered">L'endemain, quant il ajorne, et Tristan sent que li jorz est auques clerz, il s'esforce
                    adonc atant de parler con il puet. Il dit si haut que tuit cil que enluec estoient
                    l'entendirent bien: «Haÿ, Diex!» fait il, «que porai dire? Ci est le mien dereain
                    jor; en cest jor me convien finer, jamés autre jor ne verai, en cestui jor sera alenti
                    dou tot Tristan, qui tant puet et tant vaut. Haÿ, Sire Diex! Por coi soufrés vos si
                    tost finer ma vie?». Quant il a ditez ceste paroules, li duelz comance si fort por
                    laienz et si granz et mervillieus qu'il ne poont greingnor faire. Il meïsmes plore
                    fort con cil que grant pitié a de soi, qu'il connoist bien qu'il est a fin venus.</p>
                    <lb/>
                    <p xml:id="d001l723" n="2" rend="unnumbered">A chief de piece parole Tristan: «Haÿ, Sagremor!» fait il, «biaux doux amis, c'il
                    voz plaist, aportés moi mon espee et mon escu; je le vuoill veoir avant que l'arme
                    se part dou cors!» et puis dit: «Ha las! Qe firai je?». M. Sagremor, qui tant est
                    dolenz car poi que li cuer ne faut, aporte [p. 294] l'escu et l'espee. Quant Tristan
                    voit delez lui sez espee, dit il a Sagremor. «Sagremor, biaux amis, treiés l'espee
                    fors dou froure, si la verai plus cleremant», il le fait ensi con il le comande. Quant
                    Tristan voit sez espee, qu'il connoist a si bone qu'il ne quide mie que au monde n'eust
                    une meillor, il souspire de cuer parfont, et puis dit tout en plorant: «Haï, espee!
                    Que ferés voz desormais? A cestui point voz departés voz de vostre seingneur! Certes
                    ja si buen ne avrés jamais, ne serés tant doutés con voz fustes jusque ci: voz perdés
                    ci votre henor», et lour comance a plorer mout fort, puis se taist une grant pieces.
                    Li duel est si grant pour laienz que l'en ne oïst le Dieu tonant.</p>
                    <lb/>
                    <p xml:id="d001l724" n="3" rend="unnumbered">A chief de piece, paroule Tristan autre fois a Sagremor, et li dit: «Sagremor», fait
                    il, «biaux doux amiz, desormais comant a Dieu toute chevalerie; ormés preing je a
                    lai conjé. &lt;Mout&gt; l'ai aimé et henoré, et mout ensausee et escreüe! Tant le
                    onorai con je poi, mais desormais ne sera plus henorés par Tristan», et lors se taist.
                    Et recomence &lt;a chief&gt; de piece: «Sagremor», fait il, «biaus doux amis, dir
                    m'estuet, je ne puis plus ceste fait celer: volez hoïr mervoille, et tot la greingnor
                    senz faille que voz onques oïssiez? Lax! Coment le dirai je? Toute foy le dirai; certes
                    force le me fait faire, je ne puis mais en avant, Sagremor, qu'en diroie tout la plus
                    hentouse paroule que Tristan onqes mais diestes, convient que je die ore&lt;n&gt;droit.
                    Haï, lax! Comant m'istra de ma bouce?» et lors se taist autre foiz. Et puis redit:
                    «Sagremor, ne 'l puis plus celer: je sui vencuz, onqes si villeine paroles ne issi
                    de ma bouche». Et quant il a dites ceste paroule, il comance a plorer trop fort, assez
                    plus aigremant qu'il n'avoit fait nulle foiz. Et quant il a ci esforciemant ploré
                    une grant piece, il regarde Sagremor tot en plorant: «Je sui vencus, je vos puis bien
                    rendre mes armes, et je le voz rent; et qu'en diroie? Je voz rent ma chevalerie. Touz
                    feit et toute proessce et toute chevalerie m'estuet desormais laissier; et je le lais
                    outre mon gré, car force de mort le me fait faire. Haÿ, lax! Si grant domajes rechoit
                    la Table Reonde en cestui jor en la mort d'un seul chevalier! Palamidés, preuz chevalier
                    cortois et vaillanz, plein de valor et de bien, ci remaint la notre haïne. Jamés sour
                    Tristan ne ferrés, ne Tristan sour voz; le notre estrif est remés. Palamidés, biaux
                    doux amis, de Tristan [c]orne la recreüe, jamez Tristan ne voz vera, ne voz lui. Par
                    dever moi faudra l'estrif &lt;que voiez faire; la mort fait enci remanoir toute le
                    grant estrif&gt; de noz deus. Haÿ, Dynadan! Biaux doux amis, ici faut la notre conpangnie;
                    or sui plus fieremant gabbé[s] que gabber ne me soloies. Vos ne serés pas a ma mort,
                    mais je sai bien que encore en ferés maint plaintes, tristez en serés et doule&lt;n&gt;z,
                    quant voz hoïrés dir que je sui morz. Ha, m. Lancelot! Comant vos perdés a cestui
                    point et jor buen amis et chevalier qui tant voz amoit! Hui depart nostre conpangnie;
                    la mort, que ne a pitié de moi, la fait a force departir. Ha, Sagremor! Biaux doux
                    amis, ces trois qe je voz ai ci només me salués de ma part, et lour dites seüremant
                    que je muir doulenz et tristez de ce que si tost faut la notre conpangnie. Et l'espee
                    que je tant amai, por ce que je ne puis mon cors presenter a la Table Reonde, mi preçentés,
                    et priés a mes conpangnons qu'il faicent onor a mon espee, qant a moi ne le puent
                    faire. Et Diex le set veraiemant, de con grant cuer je les amai, et con je prochachai
                    de tot mon pooir le onor de la Table Reonde, en quelque leu que aventure m'aportast!
                    Pour ce devront il bien henorer mes armes, que je lour mant pour amor; je ne puis
                    moi lour presenter, et lour present en leu de moi mon escus et mon espee, et lor diroiz
                    que je sui tristes pour amor de chevalerie, plus que je muir si tost, qe je ne sui
                    par moi meïsmes».</p>
                    <lb/>
                </div2>
                <div2 xml:id="d001c235" n="227">
                    <head>&lt;227&gt;</head>
                    <p xml:id="d001l725" n="1" rend="unnumbered">Quant il a dites ceste paroules, il recomance son plor, et puis dit a Sagremor: «Traiez
                    prez de moi celle espee, que je la peüsse touchier», et il la trait pres. Et il la
                    comance a baiser, et le brand et le poim, et aprés baise son escus, et puis redit:
                    «Haÿ, lax!» fait il, «con il me greve quant je me depart de mez armes, et que laisse
                    si tost chevalerie! Il m'est avix, se Dex me saut, que pour le cors d'un seul chevalier
                    ne peüst avenir au monde greingnor domajes qu'il avendra ore por moi. Lax! Por coi
                    fine si tost?». Aprés baise autre foys la spee et l'escuz autresint, et puis dit tot
                    en plorant: «Huimais voz comant je a Dieu, que je ne voz puis plus regarder; le cuer
                    me creve de doleur». Et puis redit a Sacremor: «Huimés poés prendre mes armes, je
                    vos baille mon cuer et m'ame; enluech de moi le onorés, se vos onquez Tristan amastes.
                    Quant voz serés a Kamaaloth, faites les mettre en tel leu que chascuns chevalier les
                    voies. Tel ne me vi onques a jor de sa vie, quant il oïra de moi parler, et qu'il
                    regardera mes armes, qui por moi fira maint regart. Pesmes et mortel fu l'aventure
                    dou coux que li roi me doné; li monde en est abaissiez villeinemant, et toute chevalerie
                    en remandera deshoronés. Or vos ai dit ce que je dire vos voloie; a Dieu soiés vos
                    tuit comandés». [p. 295]</p>
                    <lb/>
                </div2>
                <div2 xml:id="d001c236" n="228">
                    <head>&lt;228&gt;</head>
                    <p xml:id="d001l726" n="1" rend="unnumbered">Quant il a dites ceste paroule, il se torne verz li roi Marc, et le comance a regarder
                    tout en plorant. Et puis dit: «Oncles, se Dieu voz saut, qe voz est avix de moi? Sui
                    je hore celui Tristan que vos soloiez tant doutter? Non voir, celui ne sui je mie:
                    &lt;je sui&gt; Tristan, qui par tristesse de chevalerie et dou monde est mors. Desormais
                    estes au seür que Tristan ne vos fira douter, jamais de moi ne avrés peor; hui faut
                    l'estrif et rancune que entre nos ha estés si longemant. Jusque ci me sui conbatus
                    en tel mainieres, toutes voies ne onques ne venoie au des[o]us. Mais de ceste dure
                    battaille ou je sui entrez en cestui jor, serai je menés a outrance; ci ne puis je
                    ferir coux de lanse ne d'espee qui me peüsse garentir. Houtrés sui et vencuz sui dou
                    tot, et est de si dure mainiere celui a cui je me conbat, qe merci crier ne me vaut
                    rienz, [ainz me] convient morir sanz doutte, que [merci] ne pitié ne me vaut ne [ce
                    ne] qu[oi]. Onques voir, a mon escient de chevalier, ne veing au desus par force d'armes,
                    c'il me v[a]loit crier merci, que je ne n'aüsse merci et pitié. Mes en ceste mortiaus
                    battaille ou je sui mis, ne me vaut merci crier; morir me convient par force, que
                    ja merci ne trovai. Roi March, en ceste chanp perilieuz me meïstes voz, par un coux
                    seulemant, a mort. Et quant je voi qu'il ne puet estre autremant, je le voz pardoing
                    voluntier, et Dex le voz pardoint autresint».</p>
                    <lb/>
                    <p xml:id="d001l727" n="2" rend="unnumbered">Quant il a ensi parlés au roi March, il se torne verz la reïne, et li dit: «Dame,
                    je me muir; venu est l'ore et le tenz que ne puis mes aler avant. Certes tant me sui
                    conbatus encontre la mort, con je poi. Ma chiere dame, et quant je muir, que ferés
                    vos? Comant durerés vos aprés moi? Dame, comant poroit ce estre que Yselt vive sanz
                    Tristan? Ce sera grant mervoille, con de poisson que vit sanz aigue, et con dou cors
                    que vit sanz armez. Chiere dame, que ferés vos quant je muir? Ne morés voz avech moi?
                    Si iront noz arme ensenble. Ha, belle douce dame, qui je ai plus de moi amee! Faites
                    ce que je voz requier, qe voz morés o moi, si que noz moronz ensenble; par Dieu! Gardés
                    que cestui fait ne soit autremant». La reïne, qui tant a duel que pou que li cuer
                    ne li creve, ne set que doie respondre: «Amis», fait elle, «se m'aït Dex, il n'a ore
                    nulle chouse au monde que je amasse tant con de morir avech voz, et con de vos faire
                    conpangnie a ceste morz. Mes je ne sai comant je le peüsse faire; et se voz le savés,
                    si le me dites, et je le firai heramant. Et se pour avoir doleur et angoisse dovroit
                    nulle dame morir, se m'aït Dex, je fusse morte plusor foiz, puis que je veing harsoir
                    caenz, car je ne croi pas que nulle dame fust onques tant doulent que je ne soie encore
                    plus. Et c'il fust a ma volunté, se m'aït Dex, je moroie orendroit».</p>
                    <lb/>
                </div2>
                <div2 xml:id="d001c237" n="229">
                    <head>&lt;229&gt;</head>
                    <p xml:id="d001l728" n="1" rend="unnumbered">«[H]a, douce dame», fet m. Tristan, «voudrois voz adonc morir avech moi?». «Amis»,
                    fait elle, «se m'aït Dex, onques mais tant ne diserai nulle choçe». «Non?» fait il,
                    «donc sui je trop liez, et avendra, se Deu plaist; et certes, selonc mon avis, ce
                    seroit vergonge se Tristan morust sanz Yçelt, qui est une chouse et un cuer et une
                    arme. Et puis qu'il est en tel mainieres, ma douce dame, que voz morir volés avech
                    moi, il est mestier, se Dex me saut, que noz moron andeus ensenble. Or m'acollés,
                    c'il vos plaist, car ma fin s'aprochie mout; je sui Tristan que sui venus au declin».</p>
                    <lb/>
                    <p xml:id="d001l729" n="2" rend="unnumbered">La roïne plore mout fort, quant elle entent ceste paroule, si fait li roi Marc: sanz
                    doutte il mostre bien qu'il est de ceste mort doulent outre meçure. Dynas, qui pres
                    est de Tristan, fait une fin si doloreuse que nul ne diest adonc que voiremant l'amoit
                    il de cuer, et si fasoit il sanz doutance. Sagremor plore, et tuit les autres. Il
                    n'i a nul que ne prie Deu que la mort veingne prochainement; puis qu'il voient Tristan
                    morir, tuit font doleur et plorer.</p>
                    <lb/>
                    <p xml:id="d001l730" n="3" rend="unnumbered">Quant Tristan voit apertemant qu'il est a fin venus, et qu'il ne puet mes en avant,
                    il regarde tot entor soi, et dit: «Seingnor, je muir, je ne puis plus vivre; la mort
                    si me tient ja au cuer que ne me laisse plus vivre. A Dieu soiez vos tuit comandés».
                    Quant il a dites ceste paroles, il dit autre fois a Yçelt: «Amie, or m'acollés, si
                    que je fine entre voz braz, si finerai adonc a eisie, ce m'est avix». Yçelt se decline
                    sour Tristan, et, quant elle entent ceste paroule, elle se pasme, et s'abaisse desus
                    son piz. Tristan la prent entre sez braz, et quant il la tient en tel mainieres desus
                    son piz, il dit si haut que tuit cil de laienz l'entendirent bien. «Ormés ne me chaut
                    quant je muir, puis que je ai ma dame avech moi!». Et lors s'estreint la reïne encontre
                    son pis de tant de force con il avoit, si qu'il li fait le cuer partir, et il meïsme
                    muert en cel point, si que braz a braz et bouche a bouche morurent li dui amant. Et
                    demorent en tel mainieres enbrachiez, tant que tuit cil de laienz qui quidoient qu'il
                    fussent en pasmesionz, voient tuit cle&lt;re&gt;mant qui estoient andeus mors, et
                    que [recovrie]&lt;r&gt; n'i a mes. Mors sunt andui pour amor: autre reconfort il n'i
                    a. En tel mainiere con je voz di morut Tristan li preuz por le amor madame Yçelt.
                    A tel doleur et a tel angoisse morut Tristan [p. 295] con je voz ai contés, et pour
                    le coux que li roi Marc li doné. Ensint morut por la reïne, car li roi Marc le fist
                    morir, et la reïne, de l'autre part, morut pour le amor Tristan: ensint morurent andui
                    pour amor. Tristan - que en celui tenz estoit li meillor chevalier dou monde, forz
                    m. Galeat, le fiz monseingnor Lancelot dou Lac -, Tristan morut pour le amor Yçelt,
                    &lt;et Yçelt&gt; - que a celui tenz estoit la plus bielle dame dou monde, fors la
                    reïne Ginevre et la fille li roi Pellez, la mere Galaaz - morut pour le amor Tristan:
                    ensint finerent andui.</p>
                    <lb/>
                    <p xml:id="d001l731" n="4" rend="unnumbered">Quant li roi March connuit que la reïne Yçelt est morte, a poi qu'il ne rage de duel:
                    «Haÿ, las!» fait il, «con grant doleur et con grant domajes et con grant perte m'este
                    avenue en cestui jor! Je ai perdu quant que je avoie, et quant qe je amoie eu monde,
                    quant je ai perdu mon neveu Tristan, qui bien estoit sanz faille la fior de touz li
                    chevalier dou monde. Bien puis dir seüremant que je ai perdu tout henor: jamais nul
                    home ne me douttera. Et quant je ai perdue Yçelt, qui je tant amoie, bien ai perdu
                    mon cuer et m'arme; en toutes mainieres sui hunis, onques a roi terreine ne mesavint
                    tant en un jor con il m'est hui mesavenu. Miaux me venist, se Dex mes dont bone aventures,
                    que je fusse mort dou tot».</p>
                    <lb/>
                </div2>
                <div2 xml:id="d001c238" n="230">
                    <head>&lt;230&gt;</head>
                    <p xml:id="d001l732" n="1" rend="unnumbered">Granz est li duel, granz est le plainte que li roi March vait demenant, si font tuit
                    les autres de laienz: li un plaint Tristan, et li autres Yçelt; il n'i a nul que duel
                    ne face. Tuit ceaus de Tintajol hi vienent, si font tuit les autres païs qui ceste
                    novelle entendirent. Granz est li duel, granz est le plainte qui font li grant et
                    li petit.</p>
                    <lb/>
                    <p xml:id="d001l733" n="2" rend="unnumbered">«Haÿ, Diex!» dient le jentilz homes de Cornoaille, «tant nos est il mesavenu, quant
                    noz avon perdus Tristan, qui en pooir et en onor avoit tenus Cornoaille si longemant,
                    con noz savon. Bien poon seüremant dire que tuit somes morz et huniz, et bien avon
                    perdu nostre pere et tot notre meillor ami. Ormai dovon avoir peor et doutance grant
                    que nos ne tornonz au servage d'Yrlande ensi con noz i fumes ja. Fellum guerardon
                    et mortiaus a rendu li roi March a Tristan de la grant bonté qu'il li fist a celui
                    point, et maint autres foiz. Il deüst miaux estre seingnor de Cornoaille par droit
                    [que] li roi March ne deüst estre, car il selz les a defendus maintes foiz de maint
                    grant perilz, et de maintes grant hontez par son cors tant seulemant. Haÿ, las! Que
                    doloreuse domages, et con grant perte recevra encore Cornoaille par la mort Tristan
                    seulemant. Haÿ, Tristan, fiorz de chevalier! Con noz seronz encor hunis et aviliz
                    et vergongnié, puis que l'en savra votre mort! Sour noz vendront or cil d'Irlande,
                    qu'il ne lairent e&lt;n&gt; nulle guiçe, car il noz remetront en servaige la ou nos
                    fumes ja longemant. Et se cil d'Yrlande ne i vienent, si hi verront cil de Saisoingne,
                    pour vengier celle grant honte qu'il recevent en Cornoaille ne a encore mie loing
                    tenz. Sire Tristan, assez troveron huimais nemis par toz parz, puis que la novelle
                    iert corrus par le monde que Tristan est mors. Qu'en diroie? Nos ne poronz eschanper
                    que noz ne soionz de votre morte hunis. Sire Tristan, li roi Marz cuide son preu faire
                    de voz mettre a mort en tel mainieres, mais il fist son domajes, qu'il en sera hunis
                    sanz doutte, et sa terre en sera destruite, et nos en torneron arieres, el fait ou
                    nos fumes ja».</p>
                    <lb/>
                </div2>
                <div2 xml:id="d001c239" n="231">
                    <head>&lt;231&gt;</head>
                    <p xml:id="d001l734" n="1" rend="unnumbered">En tel guise con je vos di plaingnent cil de Cornoaille la mort de Tristan. Il n'i
                    a nul que ne soit doulens et iriés de grant mainieres, fors que Audret. Tant seulemant
                    a celui ne en poise mie de rienz, ce sevent bien cil de Cornoaille, et li volent maus
                    de mort, et dient que encore vendra qui vengiera la mort de Tristan. Il ne puet autremant
                    estre; li rois Artus ne est mie morz, ne cil de la Table Reonde, car amoient Tristan
                    con c'il fust lour frere. Car li duelz est tiel en Cornoaille con se li &lt;roi&gt;
                    Marz fust morz la plainte ne i fust pas si grant: tuit cil qui oïrent la novelle vienent
                    droit au chastel Dynas, ou li cors Tristan estoit. Et quant il sevent que la reïne
                    Yçelt est morte avech Tristan, il dient que ce est mervoille, toz la plus grant voiremant
                    que onqez mais avenist de Tristan et de Yçelt. Quant li un est finé pour l'autre,
                    bien ont mostré apertemant que l'amor dont il se tramoient ne fu pas a j[eu], car
                    tant con li seicle dure sera parlés de ceste amor. Et dient li fous et li sajez: «Ce
                    est amor, et passe amor, con de Tristan de Leonois et de la r[e]ïne de Cornoaille!».</p>
                    <lb/>
                    <p xml:id="d001l735" n="2" rend="unnumbered">Quant li baronz furent asenblés la ou li corz Tristan estoit dejoste li cors la reïne,
                    li roi Marz, qui tant est dolenz car pou qu'il ne muert de doleur, fait prendre li
                    corz andeus et porter jusque a Tintajol. Et dit qu'il fira andeus mettre ensenble,
                    por ce qe tant se tramoient a lor vie, car li un ne pooit sanz l'autre demorer, ne
                    nuit ne jor ne nulle hore dou monde. Et c'il n'estoient toz jorz ensenble, si hi estoient
                    lour cuer et lour voluntez ensenble. Et por ce qu'il se tramoient tant a lor vie con
                    je vos conte, li fist li roi March mettre ensenble, q'il fussent en [p. 296] lour
                    mort a eisie ausint con il furent en lour vie.</p>
                    <lb/>
                    <p xml:id="d001l736" n="3" rend="unnumbered">Qant li deus cors sunt mis en terre en la grant yglise de Tintajol, a tel onor et
                    a tel hautesse que l'en ne peüst greingnor faire, li roi Marz i fist puis faire une
                    sepouture si riche et si mervillieuse que devant ne n'avoit si riche en Cornoaille,
                    ne puis [ne fu] mais, forz seulemant celle de Galeot, le fiz a la Jaiant, qui nasquist
                    en Lointaines Islez. Et sanz faille celle tunbe de Galeot estoit si riche et si mervillieuse
                    que onques ne fust &lt;si&gt; riche, ne ne sera; celle tunbe estoit toute d'or, et
                    pleine des plus riche pieres presieuse dou monde, con de çafirz, d'esmaraus, de diamanz
                    et de rubins, &lt;et de diaspres&gt; et de charboncles, et d'autre pierez riche assez.
                    Et sachiez que cil Galeot fu princes et sire de .§{xxix}. roiames, et il ama tant
                    m. Lancelot dou Lac con nul home poroit aimer autre; et je ne voz poroie conter li
                    bien qu'il li voloit; et a la fin morut Galeot pour Lancelot. Mais nos voz laisseromes
                    ore ceste conte, et retorneron a nostre matire.</p>
                    <lb/>
                </div2>
                <div2 xml:id="d001c240" n="232">
                    <head>&lt;232&gt;</head>
                    <p xml:id="d001l737" n="1" rend="unnumbered">Or dit li contes que au pié de celle sepouture fist faire li roi Marz deus ymages,
                    de qoi l'une estoit fait en senblance de chevalier, et l'autre de dame, et hi avoit
                    lettres que disoient: "Tristan" et "Yselt". Et sachiez que l'eglise ou li cors furent
                    enterré[s], ensi con je vos conte, estoit bielle et riche, et autemant aparoilliés
                    de toutes richessez que a aute yglise apartient. Et chascunz des barons de Cornoaille
                    se comancent a travaillier maintenant endroit soi que li dui cors i furent mis, pour
                    amor de Tristan. E&lt;n&gt;mi celle yglise droitemant estoit la sepouture de deuz
                    amanz, si riche que l'en ne trovast pas a celui point nulle plus riche au monde. Desuz
                    la tunbe, ensi con je voz ai dit, avoit deus ymages droites de cuent entregettés,
                    et estoient ces .§{ii}. ymagez ausi grant con un homes: l'une ymage estoit faites
                    en senblance de chevalier, si belle et si co[in]temant ovré qui estoit avix a celui
                    que le regardoit qui li chevalier estoit en vie. Et il tenoit sa main senestre devant
                    son pis, ausi con c'il tenist les ataches de son mantel, et le bras destre tenoit
                    il tendus ver la jent, et tenoit en celle main la spee toute nue. Et ce estoit celle
                    espee meïsmes dont li Morolt fu ja ocis. Au plai[t] de l'espee avoit fait faire li
                    roi lettre d'or qui disoient: "Tristan". " L'autre ymage, que fait estoit en senblance
                    de dame, avoit lettres e&lt;n&gt;mi le pis que disoient: "Yçelt". "Et sachiez que
                    l'en ne peüst pas treuver a celui tenz en tout li monde deus ymages si bien faitez
                    que celle ne fussent mielz.</p>
                    <lb/>
                </div2>
                <div2 xml:id="d001c241" n="233">
                    <head>&lt;233&gt;</head>
                    <p xml:id="d001l738" n="1" rend="unnumbered">Quant Sacremor, que trop fu doulenz de la mort Tristan, ot tant demorés en Cornoaille
                    aprés la mort de Tristan con il li ploit, il se parti, et vient a la mer, et passe
                    houtre, et arive en la Grant Bretaingne. Et il portoit tot adés l'escuz Tristan covert
                    d'un drap de soie batu a or, et portoit a son cuel pendue la espee Tristan; nulle
                    autre spee il ne portoit. Et quant il fu arivés eu roiames de Logres, il dit que desormais
                    se trairoit il ver Kamaaloth au plus hastivemant qu'il poroit.</p>
                    <lb/>
                    <p xml:id="d001l739" n="2" rend="unnumbered">Un jor qu'il chevauchoit par une foreste, li avint qu'il encontre un chevalier armés
                    de toutes armes, qui s'en aloit droit ver la mer, et venoit deverz la maison li roi
                    Artus. Quant Sagremor le voit venir, il s'areste. Et li chevalier vient jusque a llui,
                    et le salue, et Sagremor li rent son salus, et puis le demande: «Sire chevalier, dont
                    venés voz? Fustes vos en la maison li roi Artus? Et savés vos novellez de celui ostel?».
                    «Certes», ce dit li chevalier, «encore ne a mie deus jorz que je fui en celui ostel.
                    Mes, pour la foy que je doi a Dieu, je ne vi onques celui ostel si desconfortés con
                    il estoit a celui point que je m'en parti. Li roi ploroit si tendremant con c'il veïstes
                    devant lui mort tuit li monde. Car celui jor meïsmes li estoit venus novellez que
                    Palamidés estoit mors, &lt;et li rois Bandemagus mort&gt;, et Erech, le fiz Lac, mort,
                    et tant des conpangnons de la Table Reonde que c'estoit mervoille a oïr. Li roi Artus,
                    por ces novellez que l'en li avoit contés tot freschemant, estoit si duremant desconfortez
                    que je ne quit mie qu'il se confort a piece mais».</p>
                    <lb/>
                    <p xml:id="d001l740" n="3" rend="unnumbered">«E[n] non Deu», dit Sagremor, «ces novelle[s] sunt &lt;trop&gt; mauveises pour henor
                    de chevalerie, mes encore le aport je peor a cort, por la foy qe je vos doi. Sire
                    chevalier», «e&lt;n&gt; non Deu», fait li chevalier, «donc sunt elle trop mauveise,
                    quant elle sunt peor de ceste!». «Certes», fait Sacremor, «voz dites voir, mauveises
                    sunt elle trop. Veez ci hore ceste escuz que je port et ceste espee? Or sachiez que
                    ce furent les armes de si preudomes et de si bien chevalier qe pour l'aute chevalerie
                    que je savoie eu chevalier, je ne ai pas tant de hardiment que je mette l'espee a
                    mon coustee, ainz le port a mon cuel pendue, en tel guise con vos veez». «Diex, aïde!»
                    fet cil, «qui fu celui qui tant fu buen chevalier con vos dites?». Et Sagremor comance
                    a plorer, et puis respont tot en plorant: «Ce fu Tristan de Leonois, qui morz est
                    ore tout novellemant; ce est bien domage a tot li monde!» «Comant», dit li chevalier,
                    «est donc m. Tristan mort?». «Oïl certes», fait [p. 296] Sagremor, «morz est il veraiemant;
                    veez ci sez armes que je port a la Table Reonde en leu de son cors, que desormais
                    ne i puet il venir!». «Haÿ, Dieu!» dit li chevalier, «comant il est estranges domajes!
                    Et se li roi Artus ne est doulenz de ceste novelez, il ne sera jamais. Or est la Table
                    Reonde apovriés durement de preudomes homes, puis que Palamidés est mors, et li buen
                    Tristan autresint».</p>
                    <lb/>
                    <p xml:id="d001l741" n="4" rend="unnumbered">Aprés ceste paroule, demande Sagremor au chevalier: «Or me dites, biaus sire, vos
                    qui de la cort venés: m. Lancelot dou Lac est il encore retornez de la queste qui
                    onques mal fu comenciez? Et m. Hestor, et m. Blioberis de Gaunes, sont retornés autresint?».
                    «Oïl», fait cil, «mes de celui lingnajez a chevalier assez mort en ceste queste; si
                    i a il tant des autres, que li roi Artus se claime sovent fois roi chaitif et deshoronez».</p>
                    <lb/>
                </div2>
                <div2 xml:id="d001c242" n="234">
                    <head>&lt;234&gt;</head>
                    <p xml:id="d001l742" n="1" rend="unnumbered">Aprés ceste paroule, se part li un da les autres. Li chevalier s'en vait son affer,
                    et Sagremor chevauche tant qu'il vint a cort un lundi maitin. Et estoit li roi mout
                    desconfortés des novelles que aloient chascun jor enpirant, et le greingnor duel qu'il
                    avoit si estoit dou buen Palamidés. Celui ne puet il oblier, celui plaint il main
                    et soir.</p>
                    <lb/>
                    <p xml:id="d001l743" n="2" rend="unnumbered">Et &lt;quant&gt; Sagremor entre laienz, por ce qu'il estoit alés en Cornoaille avec
                    Tristan, quant il le voient retorner, il quident tot voiremant qu'il aport bones novelles.
                    Et quant li roi le voit laienz entrer, por ce qu'il ne l'avoit piece veü, se lieve
                    il contre lui, et li dit: «Sacremor, vos soiés bienvenus! Quel novellez aportés vos
                    de Cornoaille?». «Certes sire», fait Sacremor, «[je n]e le aport mie tel con je voussise,
                    ne con il fust mestier a la Table Reonde. Mais or faites asenbler, c'il vos plaist,
                    li conpangnons de la Table Reonde, si vos dirai les novelez que je aport». «Asembler?»
                    fait li roi, «certes je ne le poroie faire, car plus en sunt mort de .§{xl}. en ceste
                    queste doloreuse, qui de male hore fu enplise!».</p>
                    <lb/>
                    <p xml:id="d001l744" n="3" rend="unnumbered">Li roi fait monter sour la tor un vallet, et fait soner un mainel qe l'en pooit tot
                    cleremant oïr par toute la cité. Ne celui mannel ne sonoit l'en onques forz tant quant
                    l'en voloit asenbler li conpainz de la Table Reonde. M. Lancelot vient courruciés
                    et tant doulens que nul ne 'l puet reconforter. Tant a ploré pour amor de Palamidés
                    qe mervoille est qu'il ne est mors de duel: il ne plaint nul se lui non, por l'aute
                    chevalerie q'il avoit en lui trovee.</p>
                    <lb/>
                    <p xml:id="d001l745" n="4" rend="unnumbered">Et quant il sunt asemblé en la maistre sale, cil qe en la cité estoient des conpainz
                    de la Table Reonde, Sagremor lour moustre l'espee et l'escu Tristan, et lour dit:
                    «Seingnor, je veing de Cornoaille. Novelles n'aport assez peor qe je ne voussise:
                    Tristan li buen, li biaus, que dou monde avoit tout le priz, est mort; grant doleur
                    et domajez a toz li preu[dome]s dou monde. A celui jor qu'il morut me prié cil mout
                    doucemant que je aportasse son escu et son espee. Por ce qu'il ne pooit venir ci,
                    si fist il venir sez armes, por ce qu'elles fussent a l'autesse de la Table Reonde
                    presentés: veés ci l'espee, veez ci l'escus, et ce est grant doleur que si preudomes
                    &lt;est&gt; encore venus a ffin».[p. 297]</p>
                    <lb/>
                </div2>
                <div2 xml:id="d001c243" n="235">
                    <head>&lt;235&gt;</head>
                    <p xml:id="d001l746" n="1" rend="unnumbered">Et quant il a dites ceste paroules, li duel comence pour laienz si grant et si forz
                    et si mervillieus que jamais greingnor ne veroiz: il n'i a petit ne grant que duel
                    ne face a son pooir. Et chascuns vait plaingnant Tristan, ce est la conplainte, ce
                    est la regratte. Celui plaingnent il, desormais il se taisent de toz lez autres dont
                    il fasoient duel devant, et plaingnent Tristan tuit. Pour Tristan est ore l'iverz
                    tot retornés; Tristan lez a mis en tristor, tuit les a mors la mort Tristan. Li roi
                    en est si adolenz que nul ne le puet reconforter; il ne prie for que la mort, et dit
                    qu'il n'avra jamais joie. Monseingneur Lancelot, que tout en rage de duel, dit tot
                    apertemant que desormais devroit tot li monde finer. Puis que li buen Tristan est
                    morz, toute chevalerie est morte.</p>
                    <lb/>
                    <p xml:id="d001l747" n="2" rend="unnumbered">Ceste doleur de la mort Tristan fu mantenus un an en la maison li roi Artus, en tel
                    mainiere qu'il ne fasoient se duel non. Et pour Tristan seulemant li roi Artus en
                    fist un lay, qui fu apelez le Lay Real. M. Lancelot en fist un autre, et maint autre
                    chevaliers. La reïne Ginevre en fist un autre autresint. Et chascun jor qu'il fasoient
                    le duel de Tristan, estoient li lay recordee. Et pour cel dolor portent tuit ceaus
                    de la cort roubes noirez, et de la furent treuvé primieremant.</p>
                    <lb/>
                </div2>
                <div2 xml:id="d001c244" n="236">
                    <head>&lt;236&gt;</head>
                    <p xml:id="d001l748" n="1" rend="unnumbered">Assez me sui or travailliés de cestui livre mettre a fin. Longemant hi ai entandus,
                    et longemant ovree, et l'ai achevé, la Dieu merci, que le senz et le pooir m'en done:
                    biaus dis et plaisans et delitablez ai mis par toz a mon pooir. Et por les biaux dis
                    que i sont, et li roi Henrinz d'Engleterre a bien veü de chief en chief, e[t] voit
                    encore sovent foiz, con cil qe forment s'en delite, [li] est avix que por ce qu'il
                    &lt;a&gt; assez plus trovés au livre de latin que tuit li traslaiteor de cestui livre,
                    et [n']ont encore tret en lengue franchoise, m'a il requis et prié pour soi et pour
                    autre et por sez letres et pour sa bouce, qu'il a trové que mout chouses faillent
                    en ces livres que en co[n]vendront a mettre, ne mettre ne se pooient desormais, que
                    je autre fois m'en travailliasse de faire un autre livre, ou soit contenue tot ce
                    que en cest faut. Et je, que sa priere et son comandemant ne oseroie trepasser, le
                    promet e[n] la fin de cestui livre con a mon seingnor, que maintenant que la froidure
                    de cestui iver sera passee, et nos seronz au comencemenz de la douce saison que l'en
                    apelle la saisonz d'avril, et adonc me serai aucuns poi repousés aprés le grant travaill
                    de cestui livre, [en] que je ai demorés un an entier, si que je ai laissiez toutes
                    chevaleries et tous autres seulas, me ritornerai sour le livre de latin, et sour les
                    autres livrez qui sunt trait en franchois. Et porverai de chief en chief, et de ce
                    que je verai que faudra et que je troverai eu livre de latin, je firai un livre entier,
                    ou je conpilerai, se Diex plaist, tot ce que m.s. Luces dol Gaut, que primieremant
                    comancé a treslaitier, et maistre Guautier Map, qui fist le pr[opre] livre de Lancelot,
                    et m. Roubert de Boron, et je meïsmes que sui apellés Helyes de Boron, tot [ce] que
                    nos n'avon menés a ffin, je aconplirai, se Dex mes done tant de vie que je peüsse
                    celui livre mener a fin. Et je endroit moi merci mout li roi Henrinc mon seingneur
                    de ce que loe le mon livre et de ce que li done si grant prix.</p>
                    <lb/>
                </div2>
            </div1>
        </body>
    </text>
</TEI>
