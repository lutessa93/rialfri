<?xml version="1.0" encoding="UTF-8"?>
<TEI xmlns:xsi="http://www.w3.org/2001/XMLSchema-instance" xmlns="http://www.tei-c.org/ns/1.0">
    <teiHeader>
        <fileDesc>
            <titleStmt>
                <title type="main" xml:id="CRONACATEMPLARETIRO2-cronacaTemplareTiro2">Cronaca del templare di Tiro 2</title>
                <title type="alt">Cronaca del templare di Tiro (parte seconda)</title>
                <title type="short">Cronaca del templare di Tiro 2</title>
                <title type="sub">1343</title>
                <author xml:id="CRONACATEMPLARETIRO2" n="041.000">
                    <persName type="main"></persName>
                    <persName type="short"></persName>
                </author>
                <principal>Serena Modena</principal>
                <respStmt>
                    <resp key="RIALFrI">Edizione digitalizzata e marcatura digitale</resp>
                    <name>Serena Modena</name>
                </respStmt>
            </titleStmt>
            <publicationStmt>
                <publisher ref="https://www.rialfri.eu">RIALFrI</publisher>
                <pubPlace>
                    <placeName>Padova</placeName>, <country>ITALY</country>
                </pubPlace>
                <date when="2022-07-01">01/07/2022</date>
                <availability>
                    <p>Copyright 2020 - RIALFrI Project</p>
                    <licence target="http://creativecommons.org/licenses/by-sa/4.0">
                        Distributed under a Creative Commons Attribution-ShareAlike 4.0 Unported License
                    </licence>
                </availability>
            </publicationStmt>
            <seriesStmt>
                <title>RIALFrI - Repertorio Informatizzato Antica Letteratura Franco-Italiana / Digital Repertory of Medieval Franco-Italian Literature</title>
                <respStmt>
                    <resp key="RIALFrI">First developer of encoded collection</resp>
                    <persName>Luigi Tessarolo</persName>
                </respStmt>
                <respStmt>
                    <resp key="RIALFrI">Principal investigator of collection</resp>
                    <persName>Francesca Gambino</persName>
                    <orgName>Università degli Studi di Padova</orgName>
                </respStmt>
            </seriesStmt>
            <sourceDesc>
                <bibl><emph style="font-style:italic">Cronaca del Templare di Tiro (1243–1314). La caduta degli Stati Crociati nel racconto di un testimone oculare</emph>, a cura di Laura Minervini, Napoli, Liguori Editore, 2000. </bibl>
            </sourceDesc>
        </fileDesc>
        <encodingDesc>
            <projectDesc>
                <p>TEI-conformant markup, version P5, RIALFrI profile</p>
            </projectDesc>
            <classDecl>
                <taxonomy xml:id="tRIALFrI">
                    <category xml:id="t1">
                        <catDesc>Copie di testi francesi eseguite in Italia / Copies of French texts made in Italy</catDesc>
                    </category>
                    <category xml:id="t2">
                        <catDesc>Rifacimenti e rimaneggiamenti da parte di autori italiani di opere francesi / Reworkings and reorganizations of French works by Italian authors</catDesc>
                    </category>
                    <category xml:id="t3">
                        <catDesc>Opere originali scritte da autori italiani in francese / Original works written in French by Italian authors</catDesc>
                    </category>
                    <category xml:id="t4">
                        <catDesc>Testi in francese d'Oltremare / Texts in Mediterranean French</catDesc>
                    </category>
                    <category xml:id="t5">
                        <catDesc>Opere che gravitano intorno al corpus di testi franco-italiani / Works related to the corpus of Franco-Italian texts</catDesc>
                    </category>
                </taxonomy>
            </classDecl>
        </encodingDesc>
        <profileDesc>
            <langUsage>
                <language ident=""></language>
            </langUsage>
            <textClass>
                <catRef target="#t4"/>
                <keywords>
                    <term type="form">prose</term>
                    <term type="source">literary</term>
                </keywords>
            </textClass>
            <creation>
                <idno>1.00</idno>
                <date></date>
            </creation>
        </profileDesc>
    </teiHeader>
    <text>
        <body>
            <div1 xml:id="d001" type="work" n="">
                <div2 xml:id="d001c051" n="51">
                    <head>[51]</head>
                    <p xml:id="d001l1" n="1" rend="numbered">(287) En ce dit an avint, par le plaizir de Dieu, que le seignor d'Arsur, baill d'Acre,
                    Johan de Yblin morut.</p>
                    <lb/>
                </div2>
                <div2 xml:id="d001c052" n="52">
                    <head>[52]</head>
                    <p xml:id="d001l2" n="1" rend="numbered">(288) Quant vint l'autre isté aprés se fait, jenevés armerent .xx. guallees et firent
                    .ii. amirails, et fu l'un sire Beneit Sacarie et l'autre ne vos sais nomer, et vindrent
                    ses .xx. gualees a Sur.</p>
                    <p xml:id="d001l3" n="2" rend="numbered">Et les venesiens armerent .xxiiii. guallees et vindrent a Acre et d'Acre a Sur, et par
                    devant Sur nesirent les .xx. guallees des jenevés et se conbatirent as venesiens en
                    tel maniere que sire Beneit Sacarie fery as .x. guallies et l'autre amiraill tourna
                    en deriere sans ferir et entra dedens le port.</p>
                    <p xml:id="d001l4" n="3" rend="numbered">Et sire Beneit Sacarie fu pris et si fu [me]né on Veneisse, la ou il fu en prison .i.
                    tens, et li firent jurer les venesiens de non venir a nul tens contre venesiens et ly
                    firent souffrir en prison mezaises asés.</p>
                    <p xml:id="d001l5" n="4" rend="numbered">Et en ceste maniere les jenevés perdirent devant Sur ses .x. gualees. [106v]</p>
                    <lb/>
                </div2>
                <div2 xml:id="d001c053" n="53">
                    <head>[53]</head>
                    <p xml:id="d001l6" n="1" rend="numbered">(289) Depuis vous diray encores que il avint as jenevés de meschef.</p>
                    <p xml:id="d001l7" n="2" rend="numbered">Il armerent .xxvi. guallees l'autre isté aprés et les manderent por damager les venesiens
                    par la ou il les trovassent, et fu lor amirail .i. quy fu apelé Borborin, et sestu vint
                    a Trappe et fu si poy curious, ou que il le feist de son gré por deniers que l'on veut
                    dire que venesiens ly donerent, que sestu laissa desendre les [homes des] gualees en
                    terre par les jardins de Trape, quy ne remest pas en chascune gualie [que] .lx. homes.</p>
                    <p xml:id="d001l8" n="3" rend="numbered">Et survindrent .xxviii. guallees de venesiens quy les enclorent au port et prirent tous
                    les .xxvi. guallees sans nul home car, si con vos avés oÿ, tous estoient en terre, et
                    siaus que se troverent sur les guallees si se virent poy et se lanserent en terre, et
                    meismes lor amiraill Borborin et son fis, qui se trouverent en terre, si fouyrent hors
                    de la ville par terre.</p>
                    <p xml:id="d001l9" n="4" rend="numbered">Et par tel maniere furent perdus siaus guallees.</p>
                    <lb/>
                </div2>
                <div2 xml:id="d001c054" n="54">
                    <head>[54]</head>
                    <p xml:id="d001l10" n="1" rend="numbered">(290) Encores armerent .i. autre fes les jenevés .xxviii. guallees et mirent desus
                    .iiii. amirails que ses sont lor nons, l'un fu apelé Oric Duc, quy estoit de siaus
                    d'Espine, et l'autre fu nomé Ote Vent, et l'autre si ot nom Simon de la Charité, et
                    le cart ne vos sais nomer.</p>
                    <p xml:id="d001l11" n="2" rend="numbered">Et vindrent ses .xxviii. guallees sus dites en .i. leuc qui s'apele Settepons, et la
                    s'encontrerent as venesiens, [107] quy furent autre .xxviii. guallees, et se combatirent
                    les uns as autres, et avint au derain que les jenevés furent desconfis, et perdirent
                    .xiii. guallees et eschaperent les .xv.</p>
                    <p xml:id="d001l12" n="3" rend="numbered">Et furent mors en la bataille moult de gent d'une part et d'autre, et morurent .ii.
                    des .iiii. amiraus, s'est a saver sire Oric Duc et sire Othe Vent, et Simon de la Charité
                    et l'autre eschaperent.</p>
                    <p xml:id="d001l13" n="4" rend="numbered">Et quant les jenevés se virent enssi mesdit si se laisserent d'armer .i. grant tens,
                    sauve tant que il armerent lains menuement et damagerent moult lor henemis par plusors
                    leus.</p>
                    <p xml:id="d001l14" n="5" rend="numbered">Et n'entendez mie que ses .ii. armees que jenevés furent et perdirent fucent faites
                    en [.i.] an, ains furent faites en .iii. annees par .iii. istés.</p>
                    <p xml:id="d001l15" n="6" rend="numbered">Et dedens ce moult de choses furent avenues outremer et en Surie, si con je vos devizerais
                    si avant.</p>
                    <lb/>
                </div2>
                <div2 xml:id="d001c055" n="55">
                    <head>[55]</head>
                    <p xml:id="d001l16" n="1" rend="numbered">(291) Il avint chose que, depuis que ceste guerre des jenevés fu finee, que le prince
                    d'Antioche et conte de Triple fu moult escur et de male volenté contre le seignor de
                    Gibleth et contre sire Betran de Giblet et lor lingnage.</p>
                    <p xml:id="d001l17" n="2" rend="numbered">Atant mostra le prince de senblant, et en fait et en dit, que le seignor de Giblet
                    et sire Betran de Giblet et lor lingnage s'en apersurent bien, et ne mostrerent nul
                    semblant.</p>
                    <p xml:id="d001l18" n="3" rend="numbered">Et l'achaison si fu por ce, com vous avés oÿ, que le seignor || [107v] de Giblet manda
                    secours as jenevés en Acre en .i. sien lein quy se disoit Poindor, quy voguet .c. rins,
                    et de ce [que il] meismes en persone fu aucuns jours dedens la rue de Jene a Acre,
                    et de se ausi, que sire Betran de Giblet ala contre les jenevés o le bot de sa lance
                    et le fer deriere sa sele, con vos oÿstes.</p>
                    <p xml:id="d001l19" n="4" rend="numbered">Et estant a sel estat le prince de volenté com je vous dis, avint que les chevaliers
                    de Tryple eurent contens au prince pour chaison des romains.</p>
                    <lb/>
                </div2>
                <div2 xml:id="d001c056" n="LVI">
                    <head>[LVI]</head>
                    <p xml:id="d001l20" n="1" rend="numbered">(292) Dont il avint que le seignor de Giblet et le seignor dou Botron et les autres
                    chevaliers se revelerent au prince et se partirent de Triple et firent chef sur yaus
                    Betran de Giblet.</p>
                    <p xml:id="d001l21" n="2" rend="numbered">Et sestu Betran si fu celuy qui parla en Damiate devant le roy de France pour henor
                    de cestuy prince, con je le vos ai dit, et esteit chevalier preu et hardy et fort et
                    bien menbrant.</p>
                    <p xml:id="d001l22" n="3" rend="numbered">Dont il et la gent que il ot a chevau, o la favor de l'Ospitau de Saint Johan, chevaucha
                    par la terre dehors et damagierent la terre dou prince, dont le prince fu moult corousé,
                    et a nisir en champ contre iaus il nen avoit le poier, pourquei il nen avoit la gent.</p>
                    <p xml:id="d001l23" n="4" rend="numbered">Et le Temple si estoit en l'aye dou prince si com l'Ospitau estoit en aye de siaus
                    dehors, for tant que publycoment [108] il ne le mostreent pas.</p>
                    <lb/>
                </div2>
                <div2 xml:id="d001c057" n="57">
                    <head>[57]</head>
                    <p xml:id="d001l24" n="1" rend="numbered">(293) Il avint un jour que cestu messire Betran de Giblet si vint par devant la cité
                    de Triple, et mena o luy moult de gens a chevau et a pié [contre le prince] car, si
                    con je vos ai dit, tous les chevaliers, la plus grant partie si esteent tos dehors,
                    revelés contre luy.</p>
                    <p xml:id="d001l25" n="2" rend="numbered">Mais quant il se vy asegé, si en eut grant despit et asembla se qu'il post aver de
                    gens, et nissi dehors, et se combaty a ciaus dehors, et en la fin le prince fu desconfit
                    et se mist a aler tant come il post a Triple.</p>
                    <p xml:id="d001l26" n="3" rend="numbered">Mais le dit Bertran l'apersut, si ly courut aprés et l'atainst a l'entrer de la porte
                    de la sité, et le fer l'atainst a l'espaule et li fist une plaie, criant li: «Vil et
                    mauvais, retornés ariere et ne foïés mie!».</p>
                    <lb/>
                </div2>
                <div2 xml:id="d001c058" n="58">
                    <head>[58]</head>
                    <p xml:id="d001l27" n="1" rend="numbered">(294) Le prince entra en la sité et pour sa plaie jut au lit grant piece, et puis qu'il
                    vint a amendement il s'apensa moult de pourchaser priveement par vilains des cazaus
                    coment il meist a mort le dit Bertran.</p>
                    <p xml:id="d001l28" n="2" rend="numbered">Et tant fist et pourchasay que par ses vilains meimes dou dit Bertran il eut la teste,
                    si con je vos diray.</p>
                    <lb/>
                </div2>
                <div2 xml:id="d001c059" n="59">
                    <head>[59]</head>
                    <p xml:id="d001l29" n="1" rend="numbered">(295) Il avint que le dit Bertran, luy et .i. chevalier jeune son compaignon, ala pour
                    || [108v] veir .i. sien cazau et ses rentes, et quant il fu a la montee dou dit cazau
                    et il fu sur .i. replait dur et esquyllant, prés d'un mur bais d'une vingne, et derere
                    seluy mur saillirent vilains entour de .x. ou .xii., quy l'asaillirent as ars et li
                    traistrent pilés.</p>
                    <p xml:id="d001l30" n="2" rend="numbered">Dont il cuyda torner a yaus, et a torner le chevau ly chey dessus luy sur seluy replat
                    esquillant, en tel maniere que le chevau ly jut sur la cusse, qui ne se post redreser.</p>
                    <p xml:id="d001l31" n="3" rend="numbered">Et il avoit l'espee nue en la main, que autre arme il nen aveit, et se defendeyt que
                    nul hom nen ozet aprocher a luy, mais tant ly traistrent de pilés qu'il le tuerent
                    et taillerent sa teste.</p>
                    <p xml:id="d001l32" n="4" rend="numbered">Et l'autre chevalier son compaignon fu feru, luy et son chevau, de plusors pilés, et
                    s'estoit mis a aler et estoit ja venu a pié de la montaigne, mais les vilains li coururent
                    aprés et li coperent la teste.</p>
                    <p xml:id="d001l33" n="5" rend="numbered">Dont les vilains porterent la teste dou dit sire Bertran en .i. profiniau au prince,
                    quy en ot grant joie et les paia moult bien.</p>
                    <lb/>
                </div2>
                <div2 xml:id="d001c060" n="60">
                    <head>[60]</head>
                    <p xml:id="d001l34" n="1" rend="numbered">(296) La novelle fu dite entre les chevaliers, qui furent moult doulouros et perdirent
                    le cuer trop malement, que nul rien ne les pot conforter ny aseurer.</p>
                    <p xml:id="d001l35" n="2" rend="numbered">Et messire Hue de Giblet, pere dou dit Bertran, || [109] si les reconfortoit et disoit
                    que il lors seroit en leuc de son fis, et les amonestoit de maintenir la guerre et
                    non abandoner le fait, quar il seroit pis pour yaus, mostrant leur pluzours raysons,
                    mais il ne vostrent entendre, ains porchasserent lor pais au prince et tornerent a
                    Triple, sauf le seignor de Giblet quy fu enconfiné a Giblet.</p>
                    <p xml:id="d001l36" n="3" rend="numbered">Et le seignor dou Boutron ala en Acre et fu fait conestable dou reyaume de Jerusalem
                    tant com il fu, et messire Johan de Giblet, frere de messire Hue, ala ausi a Acre,
                    et fu fait mareschau dou royaume de Jerusalem et morut a Acre aprés .i. tens.</p>
                    <p xml:id="d001l37" n="4" rend="numbered">Et messire Hue de Giblet, pere dou dit Betran, mena o luy les anfans de son fis a Acre
                    et demoura a Acre, et toute sa vie porta barbe pour deul de son fis.</p>
                    <p xml:id="d001l38" n="5" rend="numbered">Or vos laira d'eaus a parler et si vos parleray d'autre rayson.</p>
                    <lb/>
                </div2>
                <div2 xml:id="d001c061" n="61">
                    <head>[61]</head>
                    <p xml:id="d001l39" n="1" rend="numbered">(297) En celuy tens que ce fait avint .i. haut home de France, qui ot nom messire Jofrey
                    de Sardeigne, fu fait baill dou royaume de Jerusalem a Acre.</p>
                    <p xml:id="d001l40" n="2" rend="numbered">Et se fu aprés que messire Johan de Yblin, seignor d'Arsur, qui estoit bail, fu mort.</p>
                    <lb/>
                </div2>
                <div2 xml:id="d001c062" n="62">
                    <head>[62]</head>
                    <p xml:id="d001l41" n="1" rend="numbered">(298) Cestu messire Jofrey si fu moult fort justizier et en son tens pendy mout ||
                    [109v] de larons et de murtriés ni onques ne vost nul esparaigner pour lingnage ny
                    por aver que l'on li peust doner ni por amisté ni por autre chose.</p>
                    <p xml:id="d001l42" n="2" rend="numbered">Et entre les autres pendy .i. chevalier quy ot non sire Johan Renia, quy avoit tué
                    .i. vesque de Famagouste, et le prist par force a gens d'armes de la rue de Pize ou
                    il s'estoit reseté, et pisans le rendirent.</p>
                    <p xml:id="d001l43" n="3" rend="numbered">Et si vos laira a parler de luy et vous diray d'un autre estoire.</p>
                    <lb/>
                </div2>
                <div2 xml:id="d001c063" n="63">
                    <head>[63]</head>
                    <p xml:id="d001l44" n="1" rend="numbered">(299) En l'an de l'incarnasion de Nostre Seignor Jhesu Crist .m.iic.lx. [avint] que
                    le plus grant seignor quy fut chef sur tous les tatars quy sont dever nos parties,
                    qui ot nom Halaon, le quel avoit .iii. freres et il estoit le cart, et furent fis dou
                    haut seignor des seignors des tatars, le quel quant il morut ses .iiii. fis, quy demorerent
                    aprés luy, si furent en contens de partir la seignorie entre iaus, et en la fin s'acorderent
                    quy partirent l'aver et la gent autel part a l'un comme a l'autre et lor abitacle fu
                    geté a ssort, car ensemble il ne porent vivre si grant gent, et fu fait .iiii. pars,
                    l'une ver levant et l'autre ver ponent et a tramontane et a demy jour, et avint chose
                    que la part de cestu Halaon vint ver nos parties.</p>
                    <p xml:id="d001l45" n="2" rend="numbered">Et les autres freres eurent lor parties, en la quele chascun ala demourer en sa partie,
                    || [110] et conquist chascun endreit sei se qu'il post conquerre et acreistre de seignorie.</p>
                    <lb/>
                </div2>
                <div2 xml:id="d001c064" n="64">
                    <head>[64]</head>
                    <p xml:id="d001l46" n="1" rend="numbered">(300) Cestu Halaon dont je vos parle si fu moult vaillant home et plus prous entreprenant
                    que nul de ses freres, et si conquist et fist plus de biaus fais que nul de ses freres
                    ne firent.</p>
                    <p xml:id="d001l47" n="2" rend="numbered">Et si ot a sa part la meillour gent d'armes qui demorerent de l'ost de son pere si
                    com s'aventure fu a partir, quant les freres partirent l'aver et la gent quy demora
                    de lor pere.</p>
                    <lb/>
                </div2>
                <div2 xml:id="d001c065" n="65">
                    <head>[65]</head>
                    <p xml:id="d001l48" n="1" rend="numbered">(301) Cestu Halaon si conquist Baudac et Toris et Perce, si con je le vos devizerai
                    aprés en cestu livre.</p>
                    <p xml:id="d001l49" n="2" rend="numbered">Et ores chevaucha vers la Surie et conquist et prist Halape et Harant et Haman et La
                    Chamele, et vint a Doumas et la prist, quy est moult grant cité et mout abitee de gens
                    et jardins.</p>
                    <p xml:id="d001l50" n="3" rend="numbered">Et toutes ses cités estoient des sarazins, et les prist sans defence nule que il feissent
                    car les tatars estoient bien .c.xxm. homes a chevau.</p>
                    <lb/>
                </div2>
                <div2 xml:id="d001c066" n="66">
                    <head>[66]</head>
                    <p xml:id="d001l51" n="1" rend="numbered">(302) Haiton, roy d'Ermenie, si ala a se puissant seignor Halaon et ala en sa terre
                    avant se qu'il se mist a venir, et se fist son home et tant l'enorta et conseilla que
                    il se mist a venir a si grant host con vos entendés. || [110v]</p>
                    <p xml:id="d001l52" n="2" rend="numbered">Et ci fist et porchassa le bon roy d'Ermenie pour mau des sarazins et par pourchas
                    dou prince Baimont, quy ce dizoit le Biau Prince et fu mout en la grace de ce haut
                    seignor Halaon, car le dit prince estoit gendre dou roy d'Ermenie.</p>
                    <lb/>
                </div2>
                <div2 xml:id="d001c067" n="67">
                    <head>[67]</head>
                    <p xml:id="d001l53" n="1" rend="numbered">(303) [L]e roy d'Ermenie et le prince d'Antioche devant dis si alerent en l'ostel des
                    tatars et furent a prendre Domas.</p>
                    <p xml:id="d001l54" n="2" rend="numbered">Et quant Domas fu prise le prince, pour despit des sarazins et pour lor honte, si fist
                    faire neteer et ensenser une mout bele iglise quy fu dou tens des gres des crestiens,
                    au tens que Eracles fist labourer Domas, en la quele yglize aourerent par dedens les
                    sarazins a Mahomet, quy fut ansienement des gres lor yglize, et fist laens chanter
                    messe des frans et soner campane.</p>
                    <p xml:id="d001l55" n="3" rend="numbered">Et en les autres mesquybes de Mahomet, la ou sarazins aouroient, si fist faire metre
                    ronsins et ahnes, et espandre vin par les murs et oindre de char de porc freche et
                    salee, et si comandoit a sa gent de faire .i. ordure il en faissoient .x.</p>
                    <p xml:id="d001l56" n="4" rend="numbered">Et puis que le dit Halaon ot prises ces sités que je vos ais només, il fist son retor
                    et se [re]paira et s'en ala en sa terre, et fist de biaus dons au prince assés et l'acuilly
                    en s'amisté || [111] de la en avant.</p>
                    <p xml:id="d001l57" n="5" rend="numbered">Et remest en la terre dou royaume de Jerusalem .i. grant seignor tatar, quy ot nom
                    Coutbaha, et une grant gent de tatars, quy alerent a Seete et la prirent subitement.</p>
                    <p xml:id="d001l58" n="6" rend="numbered">Et au prendre y ot aucune defence par le seignor de Seete messire Julien, quy estoit
                    sur son chevau a l'entree de la porte et defendoit l'entree, [a] ausi poy de gens com
                    il ot, si vigourousement et osist .ii. chevaus sos ly, et tant maintint a defendre
                    l'entree que la menue gent eurent grant espase d'eaus recullir a .ii. chasteaus de
                    terre et de mer.</p>
                    <p xml:id="d001l59" n="7" rend="numbered">Et lor avint .i. autre aventure quy vient bien a la menue gent, que .ii. guallees des
                    jenevés veneent de Sur et aleent en Ermenie et esteent de sire Fransesquin de Grymaut
                    et se troverent seluy jour a Seete, quy recullirent mout de gens et les mirent en une
                    ihle qui est devant Seete bien prés, dedans le chasteau de mer.</p>
                    <p xml:id="d001l60" n="8" rend="numbered">Et en la fin le seignor de Seete ne post soufrir le charge des tatars, des ques il
                    en osist et abaty asés sur le pont devant la porte, et s'en repaira et entra au chastiau
                    de terre.</p>
                    <p xml:id="d001l61" n="9" rend="numbered">Et les tatars entrerent adons et prirent la vile et taindrent aucunes menues gens qu'il
                    tuerent et autres que il prirent, et tindrent tant Sayete que il abatirent les murs
                    de la ville et dounerent aucun asaut au chastiau de terre , mais il ne || [111v] firent
                    rien, et se partirent et alerent.</p>
                    <p xml:id="d001l62" n="10" rend="numbered">Et en sel an messire Julyen si vendy Sayete au Temple, car il nen ot de que refaire
                    la des murs quy furent abatus.</p>
                    <lb/>
                </div2>
                <div2 xml:id="d001c068" n="68">
                    <head>[68]</head>
                    <p xml:id="d001l63" n="1" rend="numbered">(304) Cestu Julien fu .i. chevalier prou et hardy et vygourous, moult estordy et legier
                    de la teste, et de persone grant et menbru et [de] gros os et fournis, et estoit moult
                    lussirious de ses chars et grant juour de hazart et y se mist por le jeuc a nient.</p>
                    <p xml:id="d001l64" n="2" rend="numbered">Il fu fis dou nevou de messire Phelipe de Monfort, seignor de Sur et de Thoron, et
                    par sa estotie fist guerre a cestu sien oncle et vint devant Sur a chevaliers et tricoples,
                    et li fist damage a sa tere dehors, et s'en torna a Saiete.</p>
                    <p xml:id="d001l65" n="3" rend="numbered">Mais je vos laira a parler de ceste rayson et dirais autre chose.</p>
                    <lb/>
                </div2>
                <div2 xml:id="d001c069" n="69">
                    <head>[69]</head>
                    <p xml:id="d001l66" n="1" rend="numbered">(305) En cest an avint que le Temple et le covent d'Acre et de Safet et de Chastiau
                    Pelerin et de Biau Fort et messire Johan de Yblin, seignor de Barut, fis quy fu de
                    Balian de Yblin, seignor de Barut, quy prist Sur des longuebars, et Johan de Giblet,
                    maureschau dou royaume de Jerusalem, et chevalier plusors d'Acre se partirent et alerent
                    brizer une grant herberge de turquemans ver Thabarie, et furent malement desconfis.</p>
                    <p xml:id="d001l67" n="2" rend="numbered">Et furent pris messire Johan de Ybelin, seignor de Barut, et Johan de Giblet, || [112]
                    mareschau dou royaume, et le coumandour dou Temple, frere Mahé Sauvage, et plusors
                    autres chevaliers d'Acre, et moult de sergans a chevau et a pié furent mors et pris,
                    et perdi le Temple tout son harnés.</p>
                    <p xml:id="d001l68" n="3" rend="numbered">Et eschapa frere Estiene de Saisi, mareschau dou Temple, dou quel fu dit que il fist
                    son poindre sur les turquemans mauvaisement et ne fery mie, ains torna, ou par faute
                    dou cuer ou que il le fist volentiers, par male volenté que on disoit qu'il portoit
                    au seignor de Barut, por envie d'une fole jelouzie d'une dame de se païs.</p>
                    <p xml:id="d001l69" n="4" rend="numbered">Mais, ou qu'il fust ensi ou autrement, le maistre dou Temple le manda outremer et li
                    leva l'abit, le quel demoura a la court de Rome tant que [fu] pape Gregoire plaisenty,
                    que estoit a Acre quant il fu ehlit a pape.</p>
                    <p xml:id="d001l70" n="5" rend="numbered">Et cestu frere Estient de Saisi vint por luy a Acre, et adons par ce pape recovra l'abit
                    dou Temple et ala outremer o le dit pape.</p>
                    <lb/>
                </div2>
                <div2 xml:id="d001c070" n="70">
                    <head>[70]</head>
                    <p xml:id="d001l71" n="1" rend="numbered">(306) Le segnor de Barut fu pris des turquemans, co[m] vos avés oÿ, et furent pris
                    frere Guillaume de Biaujeu, quy fu puis maistre dou Temple, et fu pris Tibaut Gaudin,
                    et fu puis comandor de la terre dou Temple longuement, et aucun autre frere.</p>
                    <lb/>
                </div2>
                <div2 xml:id="d001c071" n="71">
                    <head>[71]</head>
                    <p xml:id="d001l72" n="1" rend="numbered">(307) [L]a raenson dou seignor de Baruth et d'aucuns autres o luy fu parlé, et fu racheté
                    || [112v] por .xxm. bezans sarazinas, et furent delivrés luy et messire Johan de Giblet,
                    mareschau dou royaume de Jerusalem, et Jaque Vidore et autres chevaliers.</p>
                    <p xml:id="d001l73" n="2" rend="numbered">Et frere Guillaume de Biaujeu par ses amis fu delivré, et .i. sien conpaignon, et frere
                    Tibaut Guaudin et autres .xiii. freres, car plus ne se troverent vis.</p>
                    <p xml:id="d001l74" n="3" rend="numbered">Et ores vos laira a parler de ceste raison, que autre choze ne fu, et vos diray des
                    sarazins de Babiloine.</p>
                    <lb/>
                </div2>
                <div2 xml:id="d001c072" n="72">
                    <head>[72]</head>
                    <p xml:id="d001l75" n="1" rend="numbered">(308) Q[u]ant les tatars eurent prize Halape et Harent et Hama et La Chamele des sarazins
                    et puis Sayete des crestiens, con vos avés oÿ, le soudan de Babiloine fu moult corousé
                    et asembla quant que il post aver de gens a chevau et a pié, et issy de Babiloine et
                    avint au royaume de Jerusalem et manda mesages a Acre preant les crestiens qu'il les
                    deussent soufrir a paser par lor terre a aler contre les tatars.</p>
                    <p xml:id="d001l76" n="2" rend="numbered">Les crestiens lor otroierent volentiers, et ce fu por ce que les crestiens furent courousés
                    as tatars por le mau que il firent a Seete.</p>
                    <p xml:id="d001l77" n="3" rend="numbered">Et le soudan vint a tout son host devant a Acre et se herberga au plain bien prés de
                    la sité d'Acre, et entrerent pour iaus dehdure, et entre les autres entra .i. grant
                    amiral quy ot nom Bendocdar, quy fu puis soudan et fist mout de maus a la crestienté,
                    con vos orés aprés.</p>
                    <p xml:id="d001l78" n="4" rend="numbered">Et pour ce que il entrerent || [113] tant de sarazins que siaus d'Acre douterent d'estre
                    traïs, et les bouterent hors par force et par amour.</p>
                    <lb/>
                </div2>
                <div2 xml:id="d001c073" n="73">
                    <head>[73]</head>
                    <p xml:id="d001l79" n="1" rend="numbered">(309) Les crestiens traiterent .i. marché as sarazins, que toutes les bestes chevalines
                    quy guaignireent des tatars les deveent vendre as crestiens a .i. sertain pris quy
                    fu dit entre iaus, dont il avint que sarazins, quant il heurent gaaigné, ne firent
                    point.</p>
                    <lb/>
                </div2>
                <div2 xml:id="d001c074" n="74">
                    <head>[74]</head>
                    <p xml:id="d001l80" n="1" rend="numbered">(310) Ce dit soudan seut noveles par s'espies que tatars estoient moult espandus par
                    celes contrees, si se parti dou plain d'Acre et ala a iaus, et fist cheveteine de l'izeq
                    de son host, s'est a saver l'avant garde, cestu sien amirail Bendocdar, le quel avoit
                    esté son memelouc, acheté de ses deniers, et portet l'arc de mot dou soudan, et pour
                    ce fu il apelé Bendocdar, car arc de mote est apelé en sarazins “caus bondoc”.</p>
                    <p xml:id="d001l81" n="2" rend="numbered">Et sestu Bendocdar fu moult hardy et moult prou, et afronta premier a tatars et les
                    desconfist et desbarata malement, et en osist asés.</p>
                    <p xml:id="d001l82" n="3" rend="numbered">Et tatars se ralierent, et en tant fu venu le soudan a son grant esfors, et fu la bataille
                    entre yaus moult fort mais l'esfors des sarazins fu si grant que tatars ne le porent
                    soufrir et se mirent a desconfiture, et fu mort en la bataille lor cheveteine Cotbaha,
                    et siaus quy fouirent || [113v] de la desconfiture les vilains de la terre par les
                    cazaus si les tuerent, et siaus quy se porent ralier alerent en Ermenie et la se sauverent.</p>
                    <p xml:id="d001l83" n="4" rend="numbered">Et seste bataille fu a .iii. jours de setembre de ce dit an as plains de Thabarie.</p>
                    <lb/>
                </div2>
                <div2 xml:id="d001c075" n="75">
                    <head>[75]</head>
                    <p xml:id="d001l84" n="1" rend="numbered">(311) Depuis ceste bataille que vos avés oÿ, le soudan de Babiloine se mist a retorner
                    en Babiloine a mout grant boubanse et a grant joie, que poy li dura car, entre vees
                    si com il se tornoit, sestu amirail Bendocdar, par assent des autres amiraus quy furent
                    la plus grant partie de son asent et de sa suite, si osist le soudan et s'en parti
                    piestant, luy et aucun des amiraus de s'amisté, et ala en Babiloine et entra au chastiau
                    dou Caire et trova seluy quy gardoit le chastiau, quy ot nom “tebec” et s'apelet Feres
                    Cataie, sage home et mout ansien de la painime et quy savet moult bien dou siecle.</p>
                    <p xml:id="d001l85" n="2" rend="numbered">Sestuy Bendocdar li fist entendant coment le soudan estoit mort entre vees et que il
                    ne conusset nul autre en la painime plus sage ni plus digne a estre soudan que luy,
                    et de ce il le revestoit, et a cest parole il traist s'espee et la vost metre en la
                    main en maniere de luy revestir de la seignorie, mais seluy fu sage et ne vost prendre
                    l'espee, et dist que la soudanie aferet miaus a luy que a nul autre que il couneust
                    au monde, pour la grant || [114] prouesse et valour de luy.</p>
                    <p xml:id="d001l86" n="3" rend="numbered">Et Bendocdar respondy: «Puis que il vos senble que je soie digne d'estre soudan et
                    que vos avés .i. autre soudan fait quy a nom […] Melec el Vahar, quy vient a dire en
                    francés ‘le roy aparant’, car les soudans ont par usage quy se font apeler quei non
                    que il veullent autre que lor non propre, si com les papes font, et ensi fu fait soudan
                    et fist crier le banc par la terre, con vos avés oÿ devizer.</p>
                    <p xml:id="d001l87" n="4" rend="numbered">Et tous les autres sarazins de l'ost entrerent en biau troupiaus, les uns amiraus aprés
                    les autres, et si com il entrerent aleent au soudan nouviau jurer a luy et a faire
                    reverense.</p>
                    <lb/>
                </div2>
                <div2 xml:id="d001c076" n="76">
                    <head>[76]</head>
                    <p xml:id="d001l88" n="1" rend="numbered">(312) Et en l'an de l'incarnasion de Jhesu Crist .miic.lxi. morut pape Alixandre et
                    aprés luy fu fait pape Urbain, qui fu patriarche de Jerusalem.</p>
                    <p xml:id="d001l89" n="2" rend="numbered">Cestu rapela le don que pape Alixandre avoit doné Saint Lardre de Betaine et Monte
                    Tabor a l'Ospitau de Saint Johan.</p>
                    <lb/>
                </div2>
                <div2 xml:id="d001c077" n="77">
                    <head>[77]</head>
                    <p xml:id="d001l90" n="1" rend="numbered">(313) Et en se dit an morut la raine Plassaince, quy fu feme de Henry, roy de Chipre,
                    et mere de Huguet, heir de Chipre, la quele trespassa a .xxvii. jours de setembre.</p>
                    <lb/>
                </div2>
                <div2 xml:id="d001c078" n="78">
                    <head>[78]</head>
                    <p xml:id="d001l91" n="1" rend="numbered">(314) Et en se dit an meismes fu fait bail dou royaume de Chipre Huguet de Lezingniau,
                    quy fu fis de Henry dou Princé et de madame Yzabiau, seur dou dit roy Henry de Chipre.
                    [114v]</p>
                    <lb/>
                </div2>
                <div2 xml:id="d001c079" n="79">
                    <head>[79]</head>
                    <p xml:id="d001l92" n="1" rend="numbered">(315) Et en ce dit an meismes, a .xxv. [jours de jungnet, les gres] prirent Costantinople
                    des latins, et Palilogue se fist emperor et ce fist nomer Costantin.</p>
                    <lb/>
                </div2>
                <div2 xml:id="d001c080" n="80">
                    <head>[80]</head>
                    <p xml:id="d001l93" n="1" rend="numbered">(316) Et en l'an de l'incarnasion .miic. et .lxii. le soudan de Babiloine Bendocdar,
                    quy se fist nomer Melec el Vaher, ala aseger Antioche, mais le roy d'Ermenie si estoit
                    alé a tatars et les fist ehmever de venir, et les sarazins laiserent le siege d'Antioche
                    et s'en tornerent en Babiloine.</p>
                    <lb/>
                </div2>
                <div2 xml:id="d001c081" n="81">
                    <head>[81]</head>
                    <p xml:id="d001l94" n="1" rend="numbered">(317) Et en se meismes an, l'an de .miic. et .lxii. de l'incarnasion de Crist, Charle
                    conte d'Ango, frere dou roy de France, si asega Marseille, dont sil dedens se rendirent
                    a ly par force, et en fu seignor et mist justizier en la terre de par luy.</p>
                    <lb/>
                </div2>
                <div2 xml:id="d001c082" n="82">
                    <head>[82]</head>
                    <p xml:id="d001l95" n="1" rend="numbered">(318) Et en l'an de l'incarnasion de Crist .miic. et .lxiii. Bendocdar, quy estoit
                    novyau soudan, manda mesages a Acre a la crestienté, que il voloit changer les esclas
                    crestiens quy tenoit por les esclas sarazins que crestiens tenoient, et douner .ii.
                    sarazins pour .i. crestien.</p>
                    <p xml:id="d001l96" n="2" rend="numbered">Et sur seste chose furent au conseil crestiens et si lor sembla bien a faire et amohne,
                    mais le Temple et Ospitau ne s'acorderent pas, dissent que lor esclas estoient lor
                    grant proufit car il estoient tous gens de mestier, [115] et que trop lor cousteroit
                    a tenir a sodees autres gens de mestier, et pour ce ne se vostrent acorder a se.</p>
                    <p xml:id="d001l97" n="3" rend="numbered">Et ja soit se que il dissent verité, toute fois il le deussent avoir fait pour Dieu
                    et pour la delyvranse des povres esclas crestiens.</p>
                    <lb/>
                </div2>
                <div2 xml:id="d001c083" n="83">
                    <head>[83]</head>
                    <p xml:id="d001l98" n="1" rend="numbered">(319) Le conte de Jaffe Johan de Yblin fist eschange de ses esclas au soudan, et le
                    soudan ly fist trive, et tint sa terre en pais et a repos, et envers les autres crestiens
                    fu il pour cestu fait moult courousé et le mostra bien aprés, car il vint devant Acre
                    a .xiii. jours d'avril en dit an.</p>
                    <lb/>
                </div2>
                <div2 xml:id="d001c084" n="84">
                    <head>[84]</head>
                    <p xml:id="d001l99" n="1" rend="numbered">(320) Et a .xv. jours d'avril courut jusques as portes d'Acre, dont la sité fu en grant
                    peril, et adons fu nafré de pilés le bail d'Acre, messire Jofrey de Sardeignes, et
                    plusors autres chevaliers et sergans, de quei plusors en furent mors.</p>
                    <p xml:id="d001l100" n="2" rend="numbered">Et en sel an vint a Acre Izabiau, feme de Henry dou Princé et seur dou roy Henry Gras,
                    de Chipre et son espous requist le baillage dou royaume de Jerusalem et requist les
                    homages des homes, quy ne li vostrent faire pour ce que le droit heir nen estoit en
                    prezence, et toutes fois le resurent a baill.</p>
                    <p xml:id="d001l101" n="3" rend="numbered">Et vint sel an a Acre, a .xxv. jours de setembre, leguat et patriarche de Jerusalem
                    et menistre del vesque d'Acre Guillaume, quy avoit esté vesque d'Agent, et s'en torna
                    a Rome l'aleguat Thomas de Lentin.</p>
                    <p xml:id="d001l102" n="4" rend="numbered">Et ores vos lairay de ce a parler et vos diray [115v] d'un autre aventure.</p>
                    <lb/>
                </div2>
                <div2 xml:id="d001c085" n="85">
                    <head>[85]</head>
                    <p xml:id="d001l103" n="1" rend="numbered">(321) Et en l'an de Crist .miic. et .lxiiii. les jenevés en Jene armerent .xxi. guallee
                    de la gent de la cité de Jene et de lor riviere, et fu amirail et cheveteine .i. grant
                    home de Jeune, sage et counoissant et quy s[av]oit moult de guerre, quy fu nomé messire
                    Simon Gril.</p>
                    <p xml:id="d001l104" n="2" rend="numbered">Quant sestu party de Jeune si fu dit que siaus de sa contraire part de jenevés meymes
                    firent a saver le fait des guallees a venessiens en Veneysse, et coment ses guallees
                    des jenevés esteent issues.</p>
                    <p xml:id="d001l105" n="3" rend="numbered">Et por ce armerent venessiens tant tost .l. guallés por aler aprés les guallees des
                    jenevés, mais je vos diray l'engin que sestu Simon Gril fist en son viage.</p>
                    <lb/>
                </div2>
                <div2 xml:id="d001c086" n="86">
                    <head>[86]</head>
                    <p xml:id="d001l106" n="1" rend="numbered">(322) Il se party de Jene a ses .xxi. guallee et vint en Sezille, et jeta la vos que
                    il aloit a Sur de Surie, et meismes avoit leuc en Gene marchans aucuns, cuydant ses
                    marchans que il alast a la Surie, et de son corage nen vost dire a nulluy, et party
                    de Sezille et ala a l'entree dou goulf, et tous les leins quy trovoit dissoit a la
                    gent que il alet a Sur, et depuis que il ot bien pullyqué par tout que il aloit a
                    Sur, si repaira et se mist a l'ihle de Maute, et mist a l'agait de l'issue dou goulf
                    de Veneise .i. lein soutil pour descovrir.</p>
                    <p xml:id="d001l107" n="2" rend="numbered">Et estant il a Maute, les venessiens, qui aveent || [116] armé .l. guallees, con je
                    vos ay dit, nissirent de lor goulf [et troverent] pareil leins quy aveent trové les
                    guallees des jenevés et lor distrent qu'il esteent alees a Sur, et pour ceste seurté
                    ses venesiens de ses gualees manderent .i. lein a Veneisse faire a ssaver a la caravane
                    des marchans venessiens quy devoient aler a lor veage, car il estoient sertains que
                    les guallees des jenevés estoient alés a Sur et que il aleent aprés, et pour seste
                    novele les marchans partirent a lor caravane de Veneise et se mirent en lor veage,
                    et les .l. guallees des venessiens alerent dreit a Sur.</p>
                    <p xml:id="d001l108" n="3" rend="numbered">Mais je retornerais a dire de Simon Gril et des guallees de Jene qui estoient a Maute:
                    le lein quy avoit laissé por descovrir, quant il vy les guallees dou Veneise paser
                    outre et nissir dou goulf, si vint en Maute et le fist a saver a Simon Gril, que tant
                    tost se parti de luy a toutes ses gualees et entra entre le goulf de Veneise, et par
                    .i. bien matin descovrirent la caravane des marchans venessiens, quy esteent .xxii.
                    tarides et une grant nave quy se nomoit Roquaforte.</p>
                    <p xml:id="d001l109" n="4" rend="numbered">Et sy tost con les venesiens virent les gualees, si se tindrent a enginiés et se recullirent
                    trestous en la grant nave dou Roquaforte, lor persones et l'aver soutil, dont les
                    jenevés prirent toutes les dites tarides et leverent ce que il lor || [116v] plost,
                    et puys mirent le feuc a toutes les tarydes et cuyderent bouter une des tarides alumés
                    de feuc par desus la nave de Roquaforte, mais le vent s'esforsa et la nave fist vele
                    et entra en Veneyse.</p>
                    <p xml:id="d001l110" n="5" rend="numbered">Et le dit Simon Gril se [re]paira en Jene, et la ou il avoit bien fait si fu il chargé
                    por ce que il nen ala en Surie, si com il fu coumandé.</p>
                    <p xml:id="d001l111" n="6" rend="numbered">Or vos laira de Simon Gril et vos diray des .l. gualees des venessiens quy aleent
                    aprés Simon Gril, con vos avés oÿ: si vindrent par .i. bien matin a l'aube dou jour
                    et s'enbatirent subitement devant la sité de Sur et se fayly poy, s'il se fucent avertis,
                    que il l'eussent prise, car tout le plus de la gent dormeent encores et toute fois
                    saillirent la gent et s'armerent.</p>
                    <p xml:id="d001l112" n="7" rend="numbered">Et les jenevés quy demoureent a Sur aveent .i. consle, quy avoit nom sire Melian de
                    Marin, quy savoit de guerre et fist en la defense asés de bien, car les venesiens
                    prirent aucunes de lor tarides des plus grans et firent des .ii. pieses de l'antene
                    de proe (et les lierent l'un a l'autre) un pont, et au chef dou pont avoit une guage
                    rionde encuree, faite a la forme de cage de nave, et mirent .i. home dedens et colerent
                    les antenes haut, et s'acosta la guallee a mur de la ville en .i. leuc qui est entre
                    la Tor de la Cheene et la Tour || [117] de Sainte Cateline, et veneit sele cage et
                    l'ome qui estoit dedens si haut sur le mur quy lanseit javelos et pieres sur siaus
                    qui esteent sur le mur, si que nul nen ozeit estre sur les murs en seluy leuc, la
                    quele chose poet estre a grant peril.</p>
                    <p xml:id="d001l113" n="8" rend="numbered">Et avint chose que le consle des jenevés, sire Milian de Marin, si se trova cel endreit,
                    et l'ome de la cage li lansa .i. javelot et le fery sur la teste, et li fausa .i.
                    elme pizanés tout outre, et s'il nen eust eu desous une serveliere mort l'eust, et
                    se cop fu veu de moult de gent.</p>
                    <p xml:id="d001l114" n="9" rend="numbered">Et adons le consle et les jenevés prirent arbres de guallees et de grans vaussiaus
                    et les claverent sur le mur, et firent cages come cage de nave encuree et les coulerent
                    en siaus arbres, et veneent plus haut de guages des venessiens, dont les homes venessiens
                    quy dedens estoient n'ozerent paristre ny ferir ni lansser, et se partirent dou mur
                    et alerent o lor autres guallees.</p>
                    <p xml:id="d001l115" n="10" rend="numbered">Et d'Acre lor avint autre .vii. guallees de venesiens, et le seignor de Sur fist venir
                    a Sur sergans, archiers sarazins, vilains de sa terre, et d'Acre meismes ly vindrent
                    gens en s'aye, ces amis, si que venesiens se partirent et alerent a Acre et la entendirent
                    sertainement coment les guallees des jenevés de Simon Gril prirent la caravane des
                    ma[r]chans venesiens entre le goulf. || [117v]</p>
                    <lb/>
                </div2>
                <div2 xml:id="d001c087" n="87">
                    <head>[87]</head>
                    <p xml:id="d001l116" n="1" rend="numbered">(323) Et en se dit an morut pape Urban cart et fu fait maistre Guy pape cardenal,
                    quy [fu] vesque de Sabine et arsevesque de Ne[r]bone, et se fist apeler Climens cart.</p>
                    <lb/>
                </div2>
                <div2 xml:id="d001c088" n="88">
                    <head>[88]</head>
                    <p xml:id="d001l117" n="1" rend="numbered">(324) Et en se dit an de Crist .m.iic. et .lxiiii. morut Johan de Yblin, seignor de
                    Baruth, et si laissa .ii. filles, et morut a Acre Huet, heir de Sezare.</p>
                    <lb/>
                </div2>
                <div2 xml:id="d001c089" n="89">
                    <head>[89]</head>
                    <p xml:id="d001l118" n="1" rend="numbered">(325) Et en se dit an le roy de Castel se combaty as sarazins de Grenate entre Corde
                    et Sebille, et osist sarazins .iiiim. a chevau, sans siaus quy estoient a pié, que
                    furent asés.</p>
                    <lb/>
                </div2>
                <div2 xml:id="d001c090" n="90">
                    <head>[90]</head>
                    <p xml:id="d001l119" n="1" rend="numbered">(326) Et en ce dit an passa en la Terre Sainte a Acre messire Oliver de Terme, quy
                    fu .i. haut home d'Espaigne, prou et sage d'armes.</p>
                    <lb/>
                </div2>
                <div2 xml:id="d001c091" n="91">
                    <head>[91]</head>
                    <p xml:id="d001l120" n="1" rend="numbered">(327) En cestu an le pape fist sanatour de l'iglise Charle, le conte d'Angou et de
                    Provence, frere dou roy de France Loÿs.</p>
                    <lb/>
                </div2>
                <div2 xml:id="d001c092" n="92">
                    <head>[92]</head>
                    <p xml:id="d001l121" n="1" rend="numbered">(328) En l'an de .m.iic.lxv. le soudan de Babiloine Bendocdar, et se faisoit dire
                    Melec el Vaher, vint de Babiloine et prist Sessaire et Sur a .vii. jours de mars,
                    et puis asega le chastiau d'Arsur, quy estoit de l'Ospitau de Saint Johan, || [118]
                    de lor achet, quy l'acheterent de messire Balian de Yblin de que il estoit, le quel
                    chasteau fu moult bien garny des gens d'armes et d'autres choses, mais le dit soudan
                    le prist par force d'engins et de mines, de .xv. jours de mars jusques au derain jour
                    d'avril que il le prist, et furent pris dedens chevaliers de religion et de siecle
                    et sergans d'armes .m. et plus.</p>
                    <p xml:id="d001l122" n="2" rend="numbered">Et fu veu en Acre .i. signe cler, come espee dou lonc d'une lanse et large d'un paume,
                    et venoit devers orient et se fery par semblant dedens le campagnier de Sainte Crois
                    d'Acre.</p>
                    <p xml:id="d001l123" n="3" rend="numbered">Et messire Hugue de Lezingniau, quy estoit bail de Chipre, vint au secours d'Acre
                    et amena belle navie de gualees et d'autre vaussiaus, et .c.xxx. chevaliers et sergans
                    et valés a chevau plussors.</p>
                    <p xml:id="d001l124" n="4" rend="numbered">Mais ores vos laira a parler de luy et vos diray .i. autre aventure quy avint outremer.</p>
                    <lb/>
                </div2>
                <div2 xml:id="d001c093" n="93">
                    <head>[93]</head>
                    <p xml:id="d001l125" n="1" rend="numbered">(329) En cestuy meismes an il avint que .i. haut home qui avoit nom Simon de Monfort,
                    qui estoit en Engleterre et avoit pour feme la seur dou roy d'Engleterre, de quei
                    il en avet plusors anfans, et estoit conte de Glosestre, et si ot grant guerre aveuc
                    le roy d'Engleterre, si come je le vos mosteray.</p>
                    <lb/>
                </div2>
                <div2 xml:id="d001c094" n="94">
                    <head>[94]</head>
                    <p xml:id="d001l126" n="1" rend="numbered">(330) Il avint que cestu roy d'Engleterre ne laisoit rien quy ne dounast, et sovent
                    venoit a luy || [118v] gens estranges de pluizors provinces, les quels il acuilloit
                    et avansoit en toutes choses, et ja soit se que il poiet tout se faire com seignor,
                    toute fois les chevaliers d'Engleterre la plus grant partie se courouserent mout de
                    pareille fes, en parlerent de ce et en la fin vindrent au roy et li dirent debonairement
                    que il ne deust plus acullir gens estranges au païs.</p>
                    <p xml:id="d001l127" n="2" rend="numbered">Dont le roy, pour ce qu'il requistrent se amiablement et pour ce qui li mostreent
                    par plusors raisons que ce estoit le profit de luy et de sa terre, si conpli lor proieres
                    et lor promist en prezence des uns et des autres que il plus ne doit doner fieis ni
                    terre a nul arme dou monde que par le gré de ses homes, et manda pour le conte Simon
                    de Monfort et vost que il fust chef de ses homes en ce fait, dont il s'en escuza moult
                    et ne vost estre et desconseila moult.</p>
                    <p xml:id="d001l128" n="3" rend="numbered">Le roy tant l'esforsa que il li fist otroer et jurer sur sains, dont le conte Simon
                    li dist bien que il se gardast, puis que il les faisoit jurer, que il poroit aler
                    contre son sairement.</p>
                    <p xml:id="d001l129" n="4" rend="numbered">Seste chose pasa un grant tens et, quant la chose fu enveillie, le roy failly de se
                    fait contre les homes, dont avint choze que les chevaliers requistrent au conte Simon
                    de Monfort qui fust chef de seste bezoigne por le sairement que il avoit fait, et
                    pour le sairement maintenir se mist en l'aye des chevaliers d'Engleterre. || [119]</p>
                    <p xml:id="d001l130" n="5" rend="numbered">Et quant le roy d'Engleterre entendy lor afaire, si se conseillerent luy et son frere
                    le conte Richart, quy se nomoit roy d'Alemaigne, et .i. sien fis qui se noumoit Odoart,
                    qui estoit ja parcreus et grant et biau chevalier, de prendre le conte de Monfort
                    et aucuns autres contes et vavasours, et puis autres venreent bien a chef.</p>
                    <p xml:id="d001l131" n="6" rend="numbered">Mais avant se qu'il eussent mis a euvre lor propres, le conte Simon de Monfort et
                    les autres se partirent et yssirent hors de la sité ou li rois estoit et firent .i.
                    host contre le roy, dont le roy, veant les venir contre luy, si lor vint a l'encontre
                    a cel poy de gens qu'il post avoir, mais siaus dou conte furent asés grant gens et
                    dura la bataille poy, et en la fin le roy et les siens furent desconfis.</p>
                    <p xml:id="d001l132" n="7" rend="numbered">Et si ot plussors mors d'une part et d'autre, et fu le roy son cors pris et fu pris
                    son fis, messire Odoart, et le frere dou roy, qui ot nom Richart et se disoit roy
                    d'Alemaigne, et aucuns autres chevaliers, et plussors eschaperent de la bataille,
                    quy soustindrent et maintindrent les chasteaus et les fortereces dou roy.</p>
                    <lb/>
                </div2>
                <div2 xml:id="d001c095" n="95">
                    <head>[95]</head>
                    <p xml:id="d001l133" n="1" rend="numbered">(331) Le roy d'Engleterre et son fis, messire Odoart, si furent en la prison dou conte
                    Simon de Monfort de Glosestre, et pour ce qu'il estoient moult prochains a la contesse,
                    sa feme dou conte Simon, si furent en large prizon et sans destrece.</p>
                    <p xml:id="d001l134" n="2" rend="numbered">Et messire Odoart, quy estoit jeune chevalier, si chevauchet tous les jors aveuc le
                    conte, et quant messire Odoart vi que le conte se tint a seur de luy, si manda ||
                    [119v] porchasser .i. chevau fort et ihnel et bien courant, et seluy qui li porchassa
                    li en fist present, et quant il eut le dit chevau et l'eut chevauché et esprové por
                    bon, il manda a ses homes, chevaliers de sa partie, quy deussent venir en .i. leuc
                    qui lor manda devizer, qui est prés de sel chasteau ou il estoit, et quant il sereent
                    venus la, qu'il li feissent a saver piestant et que il se meisent la de nut tous.</p>
                    <p xml:id="d001l135" n="3" rend="numbered">Enssi com il lor manda ensi le firent, et furent .iiiic. chevaliers armés et bien
                    montés sur lor chevaus, sans nul autre maihnee, et se mirent de nut en celuy leuc,
                    et piestant le firent a saver a messire Odoart par .i. garson et entreseignes.</p>
                    <lb/>
                </div2>
                <div2 xml:id="d001c096" n="96">
                    <head>[96]</head>
                    <p xml:id="d001l136" n="1" rend="numbered">(332) Quant vint a l'aube dou jour, le conte Simon de Monfort si chevaucha si com
                    il estoit uzé, et messire Odoart o luy, quy fu monté sur celuy sien chevau, si se
                    mist a gualoper a destre et a senestre, soi aloignant tout jour de la route dou conte,
                    et quant il fu bien aloignés si se mist a courre dissant: «Adieu, conte de Monfort!»,
                    et s'en ala ver ly leus ou ly chevaliers de l'enbuchement estoient, quy saillirent
                    tantost hors et le resuerent.</p>
                    <p xml:id="d001l137" n="2" rend="numbered">Le conte et sa gent li aleent aprés et ne le porent ataindre, et quant il virent les
                    chevaliers yssir de l'enbuchement si repairerent arier, et siaus en menerent messire
                    Odoart quy fu delivré, con vos entendés. || [120]</p>
                    <lb/>
                </div2>
                <div2 xml:id="d001c097" n="97">
                    <head>[97]</head>
                    <p xml:id="d001l138" n="1" rend="numbered">(333) Messire Odoart si asembla gent, tout ce qu'il post aver a chevau et a pié, et
                    vint encontre Simon de Monfort, et quant il fu prés si manday avant en poy de gens
                    a chevau, quy porteent banieres as armes de Monfort.</p>
                    <lb/>
                </div2>
                <div2 xml:id="d001c098" n="98">
                    <head>[98]</head>
                    <p xml:id="d001l139" n="1" rend="numbered">(334) Le conte Simon avoit mandé a ces .ii. fis quy estoient en .i. autre chasteau,
                    coment messire Odoart estoit eschapé de sa prison et coment il asembleit moult de
                    gens pour venir ly encontre et que iaus le venissent secourre, et por ce quant le
                    conte Simon vy la gent de messire Odoart venir, quy porteent banieres de Monfort,
                    si yssi encontre pour iaus resevoir, et toute fois nissi il armé, luy et sa gent,
                    mais sans nul ordenement, con sil qui ne prenoit guarde de sest aguait, et s'il fust
                    yssu ordeneement ne li fust pas mezavenu, car il estoit prou chevalier et hardy et
                    de grant cuer.</p>
                    <p xml:id="d001l140" n="2" rend="numbered">Dont il avint que, quant il fu hors o partie de sa gent et de son poer, si se trova
                    deseu, con vos avés oÿ, car la gent de messire Odoart quy veneent premier jeterent
                    a terre les banieres de Monfort et leverent les armes de messire Odoart et corurent
                    sus au conte Simon de Monfort et a sa gent, et fu la bataille entr'eaus, et messire
                    Odoart survint aprés, quy lor corut sus tous fres, et fu la bataille moult aspre et
                    morut gens asés || [120v] d'une part et d'autre, et en la fin le conte Simon de Monfort
                    si fu desconfit, luy et sa gent, et le conte son cors si fu pris en persone vif.</p>
                    <p xml:id="d001l141" n="3" rend="numbered">Et quant il vint meismes de la bataille, messire Odoart demanda conseil a .i. sien
                    couzin jermain, qui ot nom messire Henry d'Alemaigne, le quel estoit ausy couzin jermain
                    des anfans dou dit conte Simon, enfans de .ii. seurs, se que il feroit dou conte Simon.</p>
                    <p xml:id="d001l142" n="4" rend="numbered">Le dit messire Henry li conseilla et li dist que, [s']il voloit aver repos et metre
                    fin a la guerre, que il feist tailler la teste dou conte Simon, et fereit dire que
                    il fu mort en la bataille, por se que l'on ne le tenist a laidure d'aver le tué puis
                    que il fu pris.</p>
                    <p xml:id="d001l143" n="5" rend="numbered">Dont messire Odoart, par le conseil dou dit messire Henry d'Alemaigne, fist sele nut
                    coper la teste au dit conte Simon de Monfort, et si le fist jeter au champ entre les
                    autres mors.</p>
                    <p xml:id="d001l144" n="6" rend="numbered">Sachés que en selle bataille furent mors mout de chevaliers et autres gens, dont aucunes
                    y ot contes et barons, de quey le païs en fu mout amermé.</p>
                    <lb/>
                </div2>
                <div2 xml:id="d001c099" n="99">
                    <head>[99]</head>
                    <p xml:id="d001l145" n="1" rend="numbered">(335) Aprés cest mortel bataille tous siaus de la partie dou conte Simon de Monfort
                    furent mout desconfortés et esmaiés, sans plus d'esperance, et delyvrerent le roy
                    d'Engleterre et son frere, le roy d'Alemaigne, || [121] et les autres quy estoient
                    en prisson.</p>
                    <lb/>
                </div2>
                <div2 xml:id="d001c100" n="100">
                    <head>[100]</head>
                    <p xml:id="d001l146" n="1" rend="numbered">(336) Ly roy, quant il fu en Salibiere, il mist main sur ses aversaires et fist morir
                    aucuns et plusors autres tint en prisson, la ou il moroient de fain et de mesaise
                    et par destrece.</p>
                    <lb/>
                </div2>
                <div2 xml:id="d001c101" n="101">
                    <head>[101]</head>
                    <p xml:id="d001l147" n="1" rend="numbered">(337) Or vous diray [que], depuis qu'il avint ceste guerre, cestuy haut home, messire
                    Henry d'Alemaigne, vint en une vile qui a nom Viterbe et aleit a Rome por estre empereor
                    d'Alemaigne, et est[eit] la a Viterbe, dedens une yglise ou il oyet messe.</p>
                    <p xml:id="d001l148" n="2" rend="numbered">Guy de Monfort, fis qui fu dou conte Simon de Monfort, dont je vos ay parlé (et le
                    dit Henry conseila a messire Odoart de talyer la teste au dit conte Simon de Monfort),
                    si vint la a Viterbe et entra en la chapele et fery d'un bourdon parmi le cors dou
                    dit Henry d'Alemaigne, en vangance de se qu'il conseilla de tallier la teste de son
                    pere, con vos l'avés oÿ, et se party et ala en Toscane.</p>
                    <lb/>
                </div2>
                <div2 xml:id="d001c102" n="102">
                    <head>[102]</head>
                    <p xml:id="d001l149" n="1" rend="numbered">(338) Cestui Guy de Monfort si avoit a feme la fille dou conte Rous de Touscane, et
                    amena o luy de la gent de son seugre, .l. chevaliers et autres gens a chevau, por
                    se fait faire, dont le pape l'escomenia .i. tens, et puis fu asot.</p>
                    <p xml:id="d001l150" n="2" rend="numbered">Et sachés que cestu Henry d'Alemaigne estoit couzin jermain, enfans de .ii. seurs,
                    si con je vos ay dit || [121v] autre fois.</p>
                    <p xml:id="d001l151" n="3" rend="numbered">Et ores vos lairai a parler de ce et vos diray .i. autre aventure.</p>
                    <lb/>
                </div2>
                <div2 xml:id="d001c103" n="103">
                    <head>[103]</head>
                    <p xml:id="d001l152" n="1" rend="numbered">(339) Il avint, en se dit an de .m. et .iic. et .lxv. de l'incarnasion de Crist, que
                    .i. saint home des haus barons de France, quy fu conte de Neveres, et le conte de
                    Nantuel et messire Alart de Valerie et .lx. chevaliers de France si vindrent en la
                    terre sainte de Surie et au servise de Dieu.</p>
                    <p xml:id="d001l153" n="2" rend="numbered">Et plost a Nostre Seignor que se prodome conte de [Ne]veres morut a Acre et fist son
                    testament de tout ce quy se trova dou sien, de monoie et de harneis, douner tout pour
                    Dieu as povres gens, et sachés que Nostre Seignor fist pour luy miracles, car tous
                    malades quy atouchoi[en]t a son monyment estoient tant tost guaris de lor maladie.</p>
                    <p xml:id="d001l154" n="3" rend="numbered">Or vos laira a parler de ce, et vos diray .i. autre grant fait quy avint en ce dit
                    an, l'an de .m. et .iic. et .lxv. de Crist.</p>
                    <lb/>
                </div2>
                <div2 xml:id="d001c104" n="104">
                    <head>[104]</head>
                    <p xml:id="d001l155" n="1" rend="numbered">(340) Charle conte d'Ango et de Provence, frere dou roy Loÿs de France quy prist Damiate,
                    si vint a Rome et mena o luy .m. chevaliers francés, et fu coroné dou royaume de Sezile
                    par le comandement dou pape Climens.</p>
                    <p xml:id="d001l156" n="2" rend="numbered">Et aprés ala contre Manfré, quy estoit conte de Sezille, de quei je vos [ai] autre
                    fois parlé, dou fis de l'empereor Federic, ney avant dou mariage, et vos ais dit coment
                    l'emperor espouza sa || [122] mere, quant elle vint a mort, pour luy aleauter.</p>
                    <lb/>
                </div2>
                <div2 xml:id="d001c105" n="105">
                    <head>[105]</head>
                    <p xml:id="d001l157" n="1" rend="numbered">(341) Cestuy Manfrey, quant il oÿ que Charle se fu encorouné de son royaume et li
                    venoit encontre, si porchasa gens par deniers et par amisté, tant que il asembla .i.
                    grant host a chevau et a pié, et especiaument aprocha a luy les sarazins de Nocheres
                    et ce fia de tout a sa force, ni ne se vost de tout premier acorder a l'iglize, si
                    ala en la bataille escomenié et en rebel contre l'iglise.</p>
                    <p xml:id="d001l158" n="2" rend="numbered">Et sachés que gens quy regarderent a sors, a qu'il fist reguarder, et li aveent dit
                    que il trovoient en lor sors et par lor reguart que il devoit morir en la bataille
                    en .i. champ des flours, et por ceste paor il eschiva quant que il post d'encontrer
                    soy au roy Charle.</p>
                    <p xml:id="d001l159" n="3" rend="numbered">Et por ce eschiva tant quy ne post puis, car tant con le roy Charle entroit en sa
                    terre, et Manfrey aloit droit de lonc par devant, et si come aventure done le roy
                    Charle prist a torner en deriere, et non apenseement, et fist son tor par une autre
                    vee contre Manfré, et Manfré, que riens ne savoit de se, si aloit tous jours de lonc,
                    cuydant que le roy Charle li venist deriere, mais quant vint le matin, au l'aube dou
                    jour, les .ii. ost se vont encontrer, et quant Manfré le vy ne vost retorner por non
                    metre la gent en route, et arestant ensi Manfré demanda de seluy leuc le nom, l'on
                    li dist que || [122v] ce estoit de Saint Jormain l'Aguillier et que ce champ ou l'ost
                    estoit avoit a nom le Champ des Flours.</p>
                    <p xml:id="d001l160" n="4" rend="numbered">Manfrey de seste parole fu mout desconforté et douta la devinaille, et toute fois
                    se prist a conforter et atendy la bataille.</p>
                    <p xml:id="d001l161" n="5" rend="numbered">Et le roy Charle fist armer sa gent et devizer ses batailles, et fist chanter mese
                    al henor de Dieu, et ala vers la bataille de Manfrey, qui venoit escomeniés a la bataylle,
                    y venoit perilliouzement, et por ce li meschut, et le roy Charle ot chevaliers francés
                    .m. ehlis et adurés d'armes, et si ot sergans a chevau et vellés e mehnee, gens aydans
                    autre .m. largement, et sergans a pié une grant cantité.</p>
                    <p xml:id="d001l162" n="6" rend="numbered">Manfré en avoit de toutes gens .vm. a chevau et plus, et gens a pié une grant cantité,
                    si que la bataille comensa moult prés et si ot de cos donés et pougneis fais les uns
                    as autres, et en se mileuc nus ne se conussoit mye bien quy avoit le meillior, si
                    que une aventure avint que Manfrey se tenoit d'une part sur .i. tertre et avoit .xl.
                    chevaliers entour ly, si avint si come aventure doune que .i. cariau d'abalestre fery
                    en la main de seluy quy tenoit le confanon de Manfré devant luy, et persa la main
                    o tout la teste, si que le confanon chansela si bas quy sembla as chevaliers francés
                    quy fu abatu par lor gens, et crierent mout || [123] haut: «Alons avant, que tout
                    est nostre!».</p>
                    <p xml:id="d001l163" n="7" rend="numbered">Et courut le roy Charle et le meillor de son host en sele place, si que l'ost de Manfrey
                    ne post durer et se mist en desconfiture sans retour.</p>
                    <lb/>
                </div2>
                <div2 xml:id="d001c106" n="106">
                    <head>[106]</head>
                    <p xml:id="d001l164" n="1" rend="numbered">(342) En celle bataille si ot mort gent assés a cheval et a pié, entor .xm. persones,
                    et fu trové mort le roy Manfrey, et si tost ciaus de Sezille et de Principaut et de
                    Poylle et de Calabre se rendirent au roy Charle.</p>
                    <lb/>
                </div2>
                <div2 xml:id="d001c107" n="107">
                    <head>[107]</head>
                    <p xml:id="d001l165" n="1" rend="numbered">(343) Le roy Charle prist la feme dou roy Manfré et .i. sien fis et une soue fille
                    damoisele, et les tint en prison en .i. chastiau.</p>
                    <lb/>
                </div2>
                <div2 xml:id="d001c108" n="108">
                    <head>[108]</head>
                    <p xml:id="d001l166" n="1" rend="numbered">(344) Cestu Manfrey si avoit .i. autre fille qui ot nom Costance, quy estoit mariee
                    au roy Piere d'Aragon, quy avoit .i. fis ahné quy fu nomé Jame, que puis fu roy d'Aragon,
                    et l'autre fu apelé Federic, des ques je vos parleray si avant quant tens sera.</p>
                    <lb/>
                </div2>
                <div2 xml:id="d001c109" n="109">
                    <head>[109]</head>
                    <p xml:id="d001l167" n="1" rend="numbered">(345) Et quant fu en l'an de Crist .m.iic.lxvi., Bondocdar, soudan de Babiloine et
                    de tous les sarazins, car a son tens il nen avoit en nulle terre soudan nul des sarazins
                    for ly, et toute la painime fu sous sa seignorie […] || [123v]</p>
                    <lb/>
                </div2>
                <div2 xml:id="d001c110" n="110">
                    <head>[110]</head>
                    <p xml:id="d001l168" n="1" rend="numbered">(346) Le soudan vint devant Acre et demoura .viii. jours au mois de gun, et puis ala
                    aseger Safet, chastiau dou Temple mout biau et moult fort en la montaigne, loins d'Acre
                    une jou[r]nee, et manda a siaus dou dit chastiau son present, a l'usage des sarazins,
                    mais siaus dou chastiau li geterent son present as manganiaus, de quei le soudan fu
                    moult courousé, et jura par son Mahomet qui les meteroit tous a l'espee.</p>
                    <p xml:id="d001l169" n="2" rend="numbered">Et tantost fist dresier ses engins et saillirent le chastiau et li douna mout d'asaus,
                    jusques a .xxii. jours de jungnet que il le prist.</p>
                    <p xml:id="d001l170" n="3" rend="numbered">Et si vos diray la maniere coment il le prist.</p>
                    <lb/>
                </div2>
                <div2 xml:id="d001c111" n="111">
                    <head>[111]</head>
                    <p xml:id="d001l171" n="1" rend="numbered">(347) Q[u]ant la gent dou soudan prirent la barbacane dou chastel, il perdy moult
                    de sa gent, car au chastel avet bones gens d'armes, freres et sergans, et douta le
                    soudan de prendre le par force quy ne perdist de sa gent, et defendy l'asaillir, et
                    fist crier son banc que tous les suriens, sergans, archiers, puissent nissir hors
                    dou chasteau a sa fiance, et ce fist il por metre descorde entre les frans et les
                    suriens, si que les frans distrent as suriens quy les aveent traïs, et firent d'aver
                    bataille entre yaus.</p>
                    <p xml:id="d001l172" n="2" rend="numbered">Et adons le soudan lor fist doner fort asaut et siaus dou chastel avoient perdu la
                    barbacane, et [estoient] afeblis durement, et si estoient en grant descort les uns
                    as autres et si nen atendeent secours de || [124] nule part, car le chastiau estoit
                    avironé des sarazins de toutes pars, et se crierent as sarazins quy se tenisent de
                    non conbatre, car yl voleent mander lor mesage.</p>
                    <p xml:id="d001l173" n="3" rend="numbered">L'on dist au soudan, quy fist remai[n]dre le combatre, et siaus dou chastiau si furent
                    au conseill et ordenerent de mander au soudan .i. frere sergant dou Temple, quy avoit
                    nom frere Lion, cazelier des cazaus de Safet, et savoit moult bien la lengue sarazineze,
                    et li enchargerent a demander au soudan fiance pour les frans, si com il avoit doné
                    as suriens par le banc quy fist crier.</p>
                    <p xml:id="d001l174" n="4" rend="numbered">Cestu frere Lion nissi hors et ala au soudan et li dist sa mesagerie, et le soudan
                    li fist en audiens si bon respons come il post, mais il aprés soul a soul parla au
                    dir frere Lion et li dist que il estoit moult courousé vers siaus dou chasteau quy
                    li lanserent son present et li aveent mort mout de ses gens, et que il les voloit
                    tous faire morir, si que il lor voloit doner sa fiance par la main d'un amiraill quy
                    avoit tout sa semblance, et puis le feroit metre tous a l'espee, et se il se voloit
                    travailler a pourchascer sestu fait que il li feroit moult de biens, ou se non le
                    chastiau quant il le perroit, il li feroit faire aspre mort.</p>
                    <p xml:id="d001l175" n="5" rend="numbered">Quant frere Lion entendy le soudan, si ot grant paour que il li otrea de faire cant
                    que il vost, et torna au chastel et lor dist que le soudan li avoit otroié fiance
                    || [124v] a trestous, et que il en persone lor jurera lor veant.</p>
                    <p xml:id="d001l176" n="6" rend="numbered">Se firent moult grant joie seaus dou chastiau, et quant vint le demain matin le soudan
                    fist venir sel amyrail quy li resembloit et le fist aler par devant le chastel a tel
                    henor con l'on faisoit a son cors, et quant siau dou chasteau le virent si cuyderent
                    que se fust le soudan et se tindrent mout a seur, mais il furent traïs et deseus,
                    et seluy amirail lor jura fiance de condure les a Acre sauf et seurs, et nyssirent
                    dehors le chastiau a toute les mulases trosees de lor harneis, con pour aler piestant
                    a Acre, car il non y a de chemin de Safet a Acre que mains d'une journee.</p>
                    <p xml:id="d001l177" n="7" rend="numbered">Et le soudan lor fist dire que il se repozasent sele nut et le matin le feroit mener
                    a Acre, et ensi lor covint faire, et au matin si les fist tous prendre et mener loins
                    de Safet demi liue, sur un toron, et la les fist morir, les testes tallees, et depuis
                    fist faire .i. serne d'un mur entour yaus, et encore perent lor os et lor testes.</p>
                    <p xml:id="d001l178" n="8" rend="numbered">Et dit on, et fu sertaine chose, que luminaire dou siel vint sur lor cors plusors
                    fois, et crestiens et sarazins aucuns le virent, et .ii. freres menors furent aveuc
                    yaus quy les tindrent fermes en la foy pour lor prescher, qui lor fu grant profit
                    || [125] a l'arme.</p>
                    <p xml:id="d001l179" n="9" rend="numbered">Et frere Lion, le cazelier, que pour paour de mort fist seste traison, si se regnea
                    et devint sarazin.</p>
                    <p xml:id="d001l180" n="10" rend="numbered">Et ores vos diray autre chose que le soudan fist.</p>
                    <lb/>
                </div2>
                <div2 xml:id="d001c112" n="112">
                    <head>[112]</head>
                    <p xml:id="d001l181" n="1" rend="numbered">(348) Quant le soudan prist le chasteau de Safet, con vos avés oÿ, tant tost se party
                    et ala au royaume d'Ermenie, quy a moult fort entree et moult estroite, mais il y
                    entra par sa grant force, et courut toute et la guasta, et destrust moult de cazaus
                    et prist menue gent.</p>
                    <p xml:id="d001l182" n="2" rend="numbered">Et le roy d'Ermenie n'estoit pas, ains estoit alé a tatars, si que il avoit laissé
                    ses .ii. fis, l'un avoit a nom Toros et l'autre Livon, et le soudan osist Toros et
                    Livon prist vif et le mena en Babiloine, et mena moult de grant peuple de menue gent.</p>
                    <lb/>
                </div2>
                <div2 xml:id="d001c113" n="113">
                    <head>[113]</head>
                    <p xml:id="d001l183" n="1" rend="numbered">(349) Et quant vint au mois d'aoust, messire Hugue de Lezingniau, baill dou royaume
                    de Chipre, vint a Acre et mena moult belle compaignie de gens d'armes, chevaliers
                    et autres, et puis que il vint, luy et le Temple et l'Ospitau et les alemans et les
                    chevaliers fransois et mout d'autre gent a pié et a chevau, et alerent en une chevauchee
                    vers Tabarie, et en lor chemin damagerent mout de leus de sarazins.</p>
                    <p xml:id="d001l184" n="2" rend="numbered">Donc le cry se leva par la terre, si que les turs dou Safet, de syaus leus entour,
                    s'enbucherent au Caroublier, || [125v] et au plain d'Acre frirent sur l'avantgarde
                    de nostre gent, que pour covoitize dou guaing estoient bien .iii. liues devant les
                    autres, et les desconfirent laidement, s'est a saver l'Ospitau et les alemans et les
                    chevaliers fransés de la compaignie de messire Jofrey de Sardeignes et plussors autres,
                    et en morut bien .vc. homes ou plus, que a pié que a chevau, des ques mout en fussent
                    eschapés, mais les vilains de la terre, quy sont tous sarazins, les tuerent la nut,
                    trovant les amusés par les boissons, por lor armeures et por lor robe prendre.</p>
                    <p xml:id="d001l185" n="3" rend="numbered">Et si avint en tel guize de cele chevauchee de la crestienté.</p>
                    <p xml:id="d001l186" n="4" rend="numbered">Et en sel an, au mois de delier, morut .i. mout haut home quy ot nom monseignor Johan
                    de Yblin, conte de Jaffe, de quey je vos ais autre fois parlé si ariere.</p>
                    <lb/>
                </div2>
                <div2 xml:id="d001c114" n="114">
                    <head>[114]</head>
                    <p xml:id="d001l187" n="1" rend="numbered">(350) Et quant vint en l'incarnasion de Crist .m.iic.lxvii., cestuy soudan de Babiloine
                    vint devant [Acre], et tout son host, le segont jour de may, portant banieres dou
                    Temple et de l'Ospitau e de Sur, et surprist la povre gent de menue au plain d'Acre,
                    quy estoient nissus pour guainer, et courut jusques as portes de la ville, et ocist
                    des menues gens qu'il ot pris .vc. et plus, dont il nen ot nul de que ne ly fu trait
                    le fiel dou cors et rougnies les testes a tout les cheviaus d'entour par desus les
                    oreilles, quy porterent au Safet et les || [126] passerent par une corde et les lyerent
                    entour la grant tour dou Safet, et tant y demoura con la corde post durer.</p>
                    <p xml:id="d001l188" n="2" rend="numbered">Et l'endemain retorna au Safet, et a .xvi. jour de may retourna devant Acre, et condut
                    buhohan de prés le toron que l'on apele Toron Salah Din, et fist coure au plain d'Acre
                    bien .iiim. homes a chevau, dont la gent d'Acre saillyrent as armes et sonerent la
                    campane pour ce que tous gens yssisent dehors.</p>
                    <p xml:id="d001l189" n="3" rend="numbered">A sel tens estoient venus a Acre .ii. haus seignors, freres andeus, mais il estoient
                    de bas fis dou roy Jame d'Aragon le Veill.</p>
                    <p xml:id="d001l190" n="4" rend="numbered">Ses issirent dehors, et le Temple et l'Ospitau furent sur .i. teron quy est devant
                    Acre, si prés des murs come une abalestre traieret et poy plus, et virent les .iiim.
                    sarazins par devant eaus, et dou soudan qui estoit enbuché au Toron Salah el Din,
                    con je vos ay dit, ne savoit l'on novelles, si que [ses] .ii. seignors fis dou roy
                    d'Aragon, que je vos ais només, si voleent ferir as sarazins et hasterent moult les
                    templiers et les ospitaliers, et lor distrent de groses paroles, mais siaus ne lor
                    vostrent croire de rien, car, s'il eussent feru, la sité fust esté perdue, si con
                    je vos le diray aprés se. [126v]</p>
                    <lb/>
                </div2>
                <div2 xml:id="d001c115" n="115">
                    <head>[115]</head>
                    <p xml:id="d001l191" n="1" rend="numbered">(351) Estant ensi les sarazins con je vos dis bien matin, vos diray que meschance
                    avint as crestiens.</p>
                    <p xml:id="d001l192" n="2" rend="numbered">Nos aveemes desa la mer .i. haut home de France, quy se nomoit messire Robert de Crezeque
                    , que selle nuit avoit, luy et messire Oliver de Terme et autres chevaliers et tricoples
                    estoient issus hors pour brisser cazaus de sarazins, et furent bien .c.xxx. homes
                    a chevau d'armes, sans les escuers, et chevaucherent as parties d'un chastiau quy
                    a nom Monfort des Alemans.</p>
                    <p xml:id="d001l193" n="3" rend="numbered">Et a selle houre que ses sarazins estoient au plain et le soudan enbuché, si com je
                    le vos ays dit, messire Robert de Crezeque et messire Olivier de Terme retornoient
                    de lor chevauchee, et en lor venir firent si grant poudriere que les sarazins se apersurent
                    et chevaucherent encontre yaus, et s'aresterent entre nostre gent, quy estoient sur
                    le touron, et siaus quy veneent, et quant les uns furent si prés des autres, si furent
                    coneus.</p>
                    <p xml:id="d001l194" n="4" rend="numbered">Messire Olivier dist a messire Robert que les sarazins estoient trop grant gent et
                    que meillour si seroit d'eschiver la bataille, car messire Olivier counusset bien
                    quy se pooient bien metre dedens la ville d'Acre savement par les jardins devers la
                    Porte de Maupas, mais messire Robert li respondy que il estoit venu desa la mer pour
                    morir pour Dieu en la Terre || [127] Sainte et que il yroit en toutes manieres en
                    la bataille.</p>
                    <p xml:id="d001l195" n="5" rend="numbered">Et toute fois .i. sien fis que messire Robert avoit o luy, por ce que il estoit enfant,
                    manda il aveuc messire Olivier, et s'en party messire Olivier et entor de .vii. ou
                    de .viii., et tint son chemin par les jardins et se mist dedens Acre.</p>
                    <p xml:id="d001l196" n="6" rend="numbered">Entre tant se furent aprochés les uns as autres quy nen avoit que de ferir as sarazins,
                    quy estoient entour de .iiim., a tout se nen ozerent premier envers nostre gent enbatre,
                    quy n'estoient pas .iic., et messire Robert ne targa mie, ains fery luy et sa compaignie
                    par les sarazins, quy lor ovrirent vee et les passerent outre, et tindrent le chemin
                    ver a Acre.</p>
                    <p xml:id="d001l197" n="7" rend="numbered">Et si com il repairoient et sarazins les courerent derieres, et saillirent .i. chevalier
                    francés, messire Bauduin de Saint Jorge (frere fu de sire Henry de Guines), et li
                    tuerent son chevau, si que messire Robert adons se fery dedens les sarazins [et en
                    tua] pluissors, et se defendirent si longuement que sarazins ne les poient abatre,
                    ains crierent les uns sarazins as autres que l'on deust ferir les greniers de l'orge,
                    ce est a entendre de ferir as chevaus, et seste parole distrent covertement, que frans
                    aucuns ne l'entendissent.</p>
                    <p xml:id="d001l198" n="8" rend="numbered">Et si tost con les sarazins entendirent a ferir et a tuer les chevaus si fu la bataille
                    plus tost delivre, car si tost come .i. des nos estoit a pié si estoit mort, et en
                    la fin furent || [127v] desconfis et mors les nostre, quy furent plus de .iiii.c.
                    persones, a conter o les escuers, de quey ot pris vif aucuns, et de ses que l'on prist
                    vif, quy furent bien poy, si furent les .ii. nevos de messire Olivier de Treme, que
                    puis furent mors en prison de Babiloine, et .i. autre chevalier catelan qui ot nom
                    Cordate.</p>
                    <p xml:id="d001l199" n="9" rend="numbered">Et cestu, puis qu'il fu pris, fu mis en une maison a .i. cazau desout Safet, quy avoit
                    une fenestre o mileuc de la tarase, que avoit .i. baston de buche travers la fenestre
                    , et le fest de la maison n'estoit mie si haut mais bais come maison de vilain.</p>
                    <p xml:id="d001l200" n="10" rend="numbered">Et sestuy Cordate estoit chevalier moult ligier et bien aidant, et li valut, car ligierement
                    sailly en haut a la fenestre, et se prist au baston de la tarasse, quy estoit de terre,
                    et desendy de la tarasse et se mist en chemin vers Acre, [par] champ et travers, hors
                    dou droit chemin, par seignau d'aucun estele, et fu a l'aube dou jour a Acre.</p>
                    <p xml:id="d001l201" n="11" rend="numbered">Et fu devant le patriarche et les autres seignors que il conta tout sont errement,
                    con vos avés oÿ, et dist tant que celle gens d'Acre, quy estoient sur le toron, s'il
                    eusent feru, que la terre fust esté perdue, car le soudan son cors [estoit la] a .xvm.
                    homes au chevau escheris, chascun sur sa beste, aparaillés, et atendant que ciaus
                    d'Acre ferissent sur les sarazins dou plain, || [128] et le soudan [de] son enbuschement
                    seroit tant tost sailly et feru vers la ville.</p>
                    <lb/>
                </div2>
                <div2 xml:id="d001c116" n="116">
                    <head>[116]</head>
                    <p xml:id="d001l202" n="1" rend="numbered">(352) Les gens d'Acre yssirent et manderent querre les cors des mors cretiens quy
                    estoient sans teste, car les sarazins lor aveent levé les testes a tous syaus quy
                    estoient mors a la bataille, que a peine poiet on conoiste son parent par aucun signiau
                    que il y eust en sa char.</p>
                    <lb/>
                </div2>
                <div2 xml:id="d001c117" n="117">
                    <head>[117]</head>
                    <p xml:id="d001l203" n="1" rend="numbered">(353) Encores, aprés poy de jours revint le soudan de Safet a Acre et fist abatre
                    les molins et les tors des jardins et tayllier les arbres et les vignes quy estoient
                    hors d'Acre, et fist moult de maus.</p>
                    <p xml:id="d001l204" n="2" rend="numbered">Mais tout en some vous viaus dire de ses afaires que fist en Surie, que il prist a
                    son tens jusques a ce jour et le Crac de l'Ospitau et Gibelcar, et prist encore autre
                    leuc aprés se que je vos ays dit.</p>
                    <p xml:id="d001l205" n="3" rend="numbered">Mais je vyaus laisser a parler de luy ores, por dire vos aucunes autres choses quy
                    avindrent en seste dite aunee.</p>
                    <lb/>
                </div2>
                <div2 xml:id="d001c118" n="118">
                    <head>[118]</head>
                    <p xml:id="d001l206" n="1" rend="numbered">(354) Il avint que les jenevés, quy aveent grant entendement de yaus vengier de lor
                    henemis pisans et venesiens, si ce vostrent assaier encores d'eaus venger de lor henemis,
                    et armerent en Gene .xxviii. guallees, et fu lor amiraill || [128v] Luquet de Grimaut,
                    et si ot o luy en sa compaignie .ii. sages homes et artyllous de mer, messire Pasquot
                    Mallon et Papon Mallon.</p>
                    <p xml:id="d001l207" n="2" rend="numbered">Et vindrent a Acre subitement a .xvi. jours d'aoust de ce dit an de .m. et .iic. et
                    .lxvii. de Crist, [en] le port d'Acre, et ardy[rent] .ii. naves de pizans dedens le
                    port, et mirent lor enseigne desus la Tour des Mohches, et demourerent au port .xii.
                    jors.</p>
                    <p xml:id="d001l208" n="3" rend="numbered">Et dedens ce le dit Luquet de Grimaut se party et amena o luy .xv. guallies qui aveent
                    bezoing d'adouber et ala a Sur, et si laissa au port d'Acre .xiii. gualees et [en]
                    son leuc se mist Pasquet Malloun, quy ot o luy Papon Mallon.</p>
                    <p xml:id="d001l209" n="4" rend="numbered">Et estant la a Sur l'amirail de [Gene], les venesiens vindrent a .xxviii. guallees
                    [a] Acre, quy furent armés a Veneize, et surprirent ses .xiii. guallees des jenevés,
                    mais quant les jenevés virent les venesiens si se partyrent et lor alerent encontre,
                    et se firent il por aver plus large mer a eschaper, car s'il les eussent trovés au
                    port, toutes les eussent prises, mais a la manyere que il firent ne perdirent mie
                    tant, car il se mirent parmy les venesiens et paserent outre, si que les venesiens
                    en retindrent .v. a toute la gent, quy furent mors.</p>
                    <p xml:id="d001l210" n="5" rend="numbered">Et aprés les autres .viii. guallees alerent a Sur et fure[n]t o les autres guallees,
                    quy s'adoubeent dedens le port de Sur, sauve .iii. guallees quy aleent || [129] vers
                    Sayete pour parler au maistre dou Temple, et l'amirail Luquet de Grimaut dedens, a
                    quy l'on manda la novele, et tantost il torna en deriere, car il n'estoit mie alé
                    trop loins, et fu durement couresié.</p>
                    <p xml:id="d001l211" n="6" rend="numbered">Et tant tost cele nuit meismes s'en partirent de Sur et repairerent en Jeune, mais
                    les venesiens a lor .xxviii. guallees vindrent devant Sur et cuyderent trover les
                    guallees des jenevés, et quant il ne les troverent si se repairerent a Acre [et de
                    la] en Veneyse.</p>
                    <p xml:id="d001l212" n="7" rend="numbered">Et firent trives entre Jene et Veneise a .iii. ans, et chascun .iii. ans renovelleent
                    la trive, por se que les jenevés voleent corte trive, car lor entendement estoit de
                    yaus vengier, si com il firent, et l'orés en ce livre.</p>
                    <lb/>
                </div2>
                <div2 xml:id="d001c119" n="199">
                    <head>[119]</head>
                    <p xml:id="d001l213" n="1" rend="numbered">(355) Il avint en se dit an que Huguet, hair dou royaume de Chipre (et fu fis dou
                    roy Henry Gras et de la raine Plaissanse), si trespassa de se siecle au mois de novenbre,
                    et fu fait roy aprés luy Hugue de Lezigniau, le jour dou Nouel, par le patriarche
                    Guillaume, qui estoit alé pour viziter les yglises de Chipre.</p>
                    <p xml:id="d001l214" n="2" rend="numbered">Et sestu Hugue fu cousin jermain de sestuy Huguet qui morut, car le dit Huguet fu
                    fis dou frere, que fu roy Henry Gras, et Hugue de Lezigniau fu fis de la suer.</p>
                    <p xml:id="d001l215" n="2" rend="numbered">Et .i. autre Hugue avoit, quy fu fis de une autre seur et dou conte || [129v] Gautier
                    de Breine, que morut en prysson des sarazins, con je vos ay dit avant, dont sestu
                    Hugue, conte de Brene, chalonga le royaume de Chipre mais il n'esploita nient, et
                    se party dou païs et ala outremer, et remest le roy Hugue de Lezigniau roy saissi
                    et tenant par esgart de court.</p>
                    <lb/>
                </div2>
                <div2 xml:id="d001c120" n="120">
                    <head>[120]</head>
                    <p xml:id="d001l216" n="1" rend="numbered">(356) En ce dit an se crusserent pour paser en Surie le roy Loïs de France et ses
                    enfans, et le roy Charle et le roy de Navare et messire Odoart, fis dou roy d'Engleterre,
                    et son frere et plusors autres barons d'Alemaigne et d'Engleterre et d'Espaigne, que
                    depuis alerent a Tunes, con vos entenderés si avant.</p>
                    <lb/>
                </div2>
                <div2 xml:id="d001c121" n="121">
                    <head>[121]</head>
                    <p xml:id="d001l217" n="1" rend="numbered">(357) En l'an de .m.iic.lxviii. de Ciist morut pape Climens et fu fait pape Gregoire
                    plaisenty, qui estoit arcediaque dou Liege, le quel estoit au jour quy fu ehlit en
                    la sité d'Acre, et fu mené a Rome.</p>
                    <lb/>
                </div2>
                <div2 xml:id="d001c122" n="122">
                    <head>[122]</head>
                    <p xml:id="d001l218" n="1" rend="numbered">(358) En celuy meismes an avint que Corradin, qui fu fis dou roy Courrat et de la
                    fille dou duc d'Osteriche d'Alemaigne, entendy coment le roy Charle avoit desconfit
                    et mort le roy Manfré, son oncle, si fist un grant host de gens a chevau et a pié
                    pour || [130] aler encontre le roy Charle, et tout ce fist il pour l'atissement des
                    pizans.</p>
                    <p xml:id="d001l219" n="2" rend="numbered">Et le conte Girart de Pize ala il meismes o luy en Alemaigne et vint o ly en la bataille,
                    et si vint ausy .i. grant home de Jene, frere de Aubert Espine, quy fu capitaine de
                    Jeune .i. tens.</p>
                    <p xml:id="d001l220" n="3" rend="numbered">Et se party le dit Couradin d'Alemaigne et vint encontre le roy Charle et mena o luy
                    son oncle, le duc d'Osteriche, et autres barons d'Alemaigne.</p>
                    <lb/>
                </div2>
                <div2 xml:id="d001c123" n="123">
                    <head>[123]</head>
                    <p xml:id="d001l221" n="1" rend="numbered">(359) [L]e roy Charle asembla sa gent et ly ala a l'encontre, et quant il se furent
                    entre vees si ordenerent lor batailles et lor escheles si come il deveent, dont la
                    gent de Corradin ferirent premier, et chargerent si fort la gent dou roy Charle que
                    il les bouterent dedens lor paveillons.</p>
                    <p xml:id="d001l222" n="2" rend="numbered">Et tant con la gent dou roy Charle se defendoyent dedens lor paveillons, le roy Charle
                    si fu sur .i. tertre haut, et avoit une grant eschele des chevaliers des meillours
                    qu'il avoit, et si fu o luy .i. chevalier de France quy fu nomé messire Alart de Valerie,
                    chevalier prou et hardy et de grant renomee, et savoit moult de guerre.</p>
                    <p xml:id="d001l223" n="3" rend="numbered">Et a sele oure que le roy Charle vi sa gent si rebutés entre les tentes, si fu moult
                    esmaiés et demanda a messire Alart de Valery s'il y avoit aucun chastiau ou il se
                    peussent reseter se bezoigne fust, et || [130v] messire Alart li respondy que il y
                    avoit Paris, ni autre il ne savoit, et que il pensast d'autre chose faire.</p>
                    <p xml:id="d001l224" n="4" rend="numbered">Et adons vint a luy .i. valet quy ly dist: «Sire, pensés de secoure vostre gent, quy
                    sont trop maumenés», et le roy Charle li respondy: «Laissés faire, car les bons et
                    les fors et hardis nos remaindront, car la paille vait au vent et le forment demoure».</p>
                    <p xml:id="d001l225" n="5" rend="numbered">Sur ces paroles messire Alart de Valerie vy nissir des herberges de la gent de Couradin
                    chargés de robe qu'il enporteent, et dist au roy Charle: «Alons, sire, secoure nos
                    gens et vaincrons nos henemis!».</p>
                    <lb/>
                </div2>
                <div2 xml:id="d001c124" n="124">
                    <head>[124]</head>
                    <p xml:id="d001l226" n="1" rend="numbered">(360) Le roy Charle desendy au plein fres et reposés, et chevaliers des meillours
                    qu'il avoit, et s'enbati sur la gent de Couradin, et les troverent las et travaillés,
                    et autres estoient chargés des robes et harnés que il aveent guaigné de la herberge,
                    et esparpoulliés les uns des autres, si les foulerent premier de cos de lanses et
                    aprés de bordons, si que la bataille fu mout mortal et y morurent mout de gens.</p>
                    <p xml:id="d001l227" n="2" rend="numbered">Et en la fin Corradin et son oncle, duc d'Osteriche, et le conte Girart de Pise et
                    .i. home de Jene de grant lingnage, quy avoit nom Thomas Espine, quy estoit capitaine
                    de Jene, ses .iiii. foïrent de la bataille et alerent prés de la mer et se mirent
                    en une grote.</p>
                    <p xml:id="d001l228" n="3" rend="numbered">La il furent || [131] .ii. jours sans manger, et sur ce vint la une barque pour pehcher,
                    et sestu Thomas Espine nissi et parla a yaus, coment seaus vosissent lever luy et
                    autres .iii. chevaliers eschapés de la bataille et mener les a ssavement, et les paierent
                    moult bien.</p>
                    <p xml:id="d001l229" n="4" rend="numbered">S'oïrent parler de tel rayson, si lor otroerent et lor vendirent pain, de quey il
                    mangerent, et entre tant .i. de siaus de la barque ala a Naple et le fist a saver
                    a court, quy manderent gens quy les prirent et les menerent a Naples, et quant il
                    furent la le roy Charle les fist juger (et par juges furent jugés) et taillier lor
                    testes.</p>
                    <lb/>
                </div2>
                <div2 xml:id="d001c125" n="125">
                    <head>[125]</head>
                    <p xml:id="d001l230" n="1" rend="numbered">(361) Corradin si ot taillé sa teste premier et puis le duc d'Osteriche, son oncle,
                    et distrent que il ne se vost confecer, ains se despera disant tous les maus qu'il
                    poiet de desperasions, et aprés fu taillee la teste dou conte Girart de Pise, et sire
                    Thoumas Espine si ot crevé les ziaus et taillé le nes et les .ii. mains, et le laisserent
                    aler.</p>
                    <lb/>
                </div2>
                <div2 xml:id="d001c126" n="126">
                    <head>[126]</head>
                    <p xml:id="d001l231" n="1" rend="numbered">(362) [C]estu Couradin que je dis si fu fis dou roy Courat, son pere de cestu Couradin,
                    si fu fis de l'empereor Federic et de la raine de Jerusalem, de quy je vos ais devisé
                    et parlé coment l'empereor l'espoza, et a cestuy veneit le royaume de Jerusalem de
                    par la mere de son pere, et puis || [131v] quy fu mort, si com vos avés oÿ, et n'en
                    aveit nul heir, le royaume de Jerusalem retourna au ligniage de la mere de son pere.</p>
                    <lb/>
                </div2>
                <div2 xml:id="d001c127" n="127">
                    <head>[127]</head>
                    <p xml:id="d001l232" n="1" rend="numbered">(363) La novelle de sa mort vint a Acre, et coment le roy Charle avoit guaigné la
                    bataille, si que la gent d'Acre firent grant feste et grant luminaire quy dura aucuns
                    jours, et fu feste de la mort de celuy quy [de]voit estre lor seignor.</p>
                    <p xml:id="d001l233" n="2" rend="numbered">Mais la feste ne fu faite pour mavaisté nulle mais pour apaisser sainte yglise, pour
                    le roy Charle, quy estoit defendeor de sainte yglize et sanatour, et l'autre [raison
                    fu] que Dieu le vost ensi consentir pour desheriter les heirs de l'empereor et ses
                    fis, le roy Courat et Manfré, quy furent parsecutour de sainte yglize tous tens de
                    lor vie et morurent escomeniés.</p>
                    <p xml:id="d001l234" n="3" rend="numbered">Et je vos ves ores laiser de seste raison, et vos dirais de la terre de Surie se qui
                    avint en se dit an.</p>
                    <lb/>
                </div2>
                <div2 xml:id="d001c128" n="128">
                    <head>[128]</head>
                    <p xml:id="d001l235" n="1" rend="numbered">(364) Cestu soudan que je vos ais autre fois parlé, qui se disoit Melec el Vaher mais
                    son nom plusors fes si estoit dit, Bendocdar, se yssi de Babiloine et junst a Jafe,
                    a terre des crestiens, et la prist a .viii. jours de mars par traïson et dedens trive,
                    et osist moult de menues gens et les autres laisa aler en Acre || [132] o toute lor
                    choses et lor douna condut, et prist la teste de saint Jorge et l'enporta, et fist
                    ardre le cors de sainte Crestiene, que le vesque Johan de Troies avoit laissé a Jaffe.</p>
                    <lb/>
                </div2>
                <div2 xml:id="d001c129" n="129">
                    <head>[129]</head>
                    <p xml:id="d001l236" n="1" rend="numbered">(365) De la se party le soudan et [a]la a Biau Fort, qui estoit dou Temple, et le
                    prist par force a .xv. jours d'avril, et aprés ala en Antioche et l'asega et la prist
                    sans nule defence a .xx. jours de may, et furent osist dedens la sité, puis que ele
                    fu prise, .xviim. persones et plus, et furent pris homes et femes et enfans, que de
                    religion que  d'autres, plus de .cm. persones.</p>
                    <p xml:id="d001l237" n="2" rend="numbered">Et le Temple abandonerent .ii. chastiaus quy sont la de prés, Guaston et Roche de
                    Roissel, et la terre de Porbonel a l'entree d'Ermenie.</p>
                    <lb/>
                </div2>
                <div2 xml:id="d001c130" n="130">
                    <head>[130]</head>
                    <p xml:id="d001l238" n="1" rend="numbered">(366) Et dedens [ce] le dit soudan pourchassa la delivranse d'un haut home sarazin,
                    qui avoit nom Zencor el Escar, que tatars teneent, le quel fu delivré et vint en Babiloine
                    pour change de Livon, fis dou roy d'Ermenie.</p>
                    <lb/>
                </div2>
                <div2 xml:id="d001c131" n="131">
                    <head>[131]</head>
                    <p xml:id="d001l239" n="1" rend="numbered">(367) Et en ce dit an fu fait baill dou royaume de Jerusalem Balian de Yblin, seignor
                    d'Arsur || [132v].</p>
                    <lb/>
                </div2>
                <div2 xml:id="d001c132" n="132">
                    <head>[132]</head>
                    <p xml:id="d001l240" n="1" rend="numbered">(368) Et l'an de .m.iic. et .lxix. fu .i. grant crole en Ermenie, quy fondy .v. chastiaus
                    et .iii. abaïes d'ermins et .xii. cazaus.</p>
                    <p xml:id="d001l241" n="2" rend="numbered">Et morut messire Jofrey de Sardeignes a .xi. jours d'avril, quy fu seneschau dou reyaume
                    de Jerusalem et cheveteine des gens dou roy de France.</p>
                    <p xml:id="d001l242" n="3" rend="numbered">Or veus mostrer .i. autre rayson quy avint en se dit an.</p>
                    <lb/>
                </div2>
                <div2 xml:id="d001c133" n="133">
                    <head>[133]</head>
                    <p xml:id="d001l243" n="1" rend="numbered">(369) Il avint que le roy Hugue de Chipre, quy fu fis de Henry dou Princé et se faisoit
                    dire Huguet de Lezingniau de par sa mere, par quey le royaume li vint de Chipre, quant
                    il vy que Couradin fu mort (le quel fu, luy et le dit roy Hugue, enfans de couzin
                    et de couzine jermaine, car Corrat, quy fu fis de l'empereor Federic et fu pere de
                    Couradin, et la mere dou roy de Chipre Hugue de Lezegniau furent jermains de .ii.
                    seurs, de la ou le royaume de Jerusalem meut, et por ce le dit roy Hugue se fist courouner
                    dou royaume de Jerusalem, et fu courouné a Sur), or avint chose que le roy Hugue,
                    de quey je vos parle, si avoit une siene ante, seur de son pere de par mere, et si
                    estoit la dame apelee damoiselle Marie, pour ce que elle nen ot onques baron, et avoit
                    a se jour plus de .xl. ans d'aage.</p>
                    <p xml:id="d001l244" n="2" rend="numbered">Ceste damoisele || [133] Marie chalonga au roy Hugue le royaume de Jerusalem et disoit
                    que elle estoit plus prochaine d'un degré a aver le royaume que le roy Hugue de Chipre
                    nen estoit.</p>
                    <p xml:id="d001l245" n="3" rend="numbered">Et avint que Phelipe de Monfort et Temple et Ospitau et autres gens de religion si
                    se mistrent a adreser les et ne porent, et que ceste damoisele s'aprocha a la maison
                    dou Temple et ala outremer requerre son droit devant le pape.</p>
                    <p xml:id="d001l246" n="4" rend="numbered">Et quant avint le jour que le roy se courona dou royaume de Jerusalem, vint dedens
                    l'iglize .i. clerc, et un notaire o luy, et cria a haute vois en la prezence de la
                    gent qu'il con[tre]diessoient le couronement dou roy, si com il fu comandé de contredire,
                    et s'en fouy tant tost par la prezence de la gent, que l'on ne sot que il devint.</p>
                    <p xml:id="d001l247" n="5" rend="numbered">Et de damoisele Marie ne vos diray plus orendroit que autre fes, car je viaus si dire
                    d'autre chose.</p>
                    <lb/>
                </div2>
                <div2 xml:id="d001c134" n="134">
                    <head>[134]</head>
                    <p xml:id="d001l248" n="1" rend="numbered">(370) Phelipe de Monfort, quy tenoit Sur de don dou roy Henry de Chipre, le quel don
                    n'estoit mie ferme pour ce que Couradin vivoit, si douta que le roy Hugue ne li vosist
                    requere Sur, et por ce il porchassa et fist tant que le roy Hugue dona sa suer a Johan
                    de Monfort, fis dou dit Phelipe de Monfort.</p>
                    <p xml:id="d001l249" n="2" rend="numbered">Et le roy Hugue conferma le don de la sité de Sur a cestu Johan || [133v] de Monfort
                    en telle maniere que, ce la dite feme eust enfant, que la sité de Sur lor demourast
                    a iaus et a lor heirs, et s'il mesavenist de Johan de Monfort et la dame n'en eust
                    enfant nul, que la cité de Sur [deust] retorner au roy Hugue ou a ses heirs, donant
                    le roy Hugue ou ses heirs as heirs dou dit Johan de Monfort .c.lm. bezans sarazinas
                    pour les grans despenses que messire Phelipe de Monfort aveit fait en esforcier la
                    ville et amender la.</p>
                    <p xml:id="d001l250" n="3" rend="numbered">Et ensi fu le mariage confermé, et ala Johan de Monfort en Chipre et conferma et espouza
                    la dite seur dou roy, et fu fait moult grant feste, come il se deveit faire pour si
                    haut noses, et la mena Johan de Monfort a Sur, et le roy l'aconpaigna jusques a Famagouste
                    et ly fist armer .ii. gualees quy la condurent aveuc une guallee de Sur, quy s'apeloit
                    Panfle, et ariverent a Sur, la ou fu faite grant feste.</p>
                    <lb/>
                </div2>
                <div2 xml:id="d001c135" n="135">
                    <head>[135]</head>
                    <p xml:id="d001l251" n="1" rend="numbered">(371) Ceste dame, quant elle fu mariee, si estoit grant damoisele de .xxiiii. ans
                    et fu la plus belle dame ni damoisele quy fust desa mer a son tens, et especiaument
                    de visage, et si le peus bien dire serteinement car je la vis moult sovent, con sil
                    quy fus .i. des .iiii. vallés quy la servimes le premier an, et si fu moult bone dame
                    et moult sage et moult amohniere, et s'aimerent mout elle et monseignor son espous,
                    et depuis elle [134] engrassa trop hors de raison et sembla a son pere, quy [fu] mout
                    gras, et monseignor de Sur si fu si travaillé de goute a piés et a mains qu'il en
                    fu tout desfait, car il fu moult biau chevalier et mout plaissant et prodome et sage
                    et bien aidant chevalier.</p>
                    <p xml:id="d001l252" n="2" rend="numbered">Et si avoit .i. frere quy ot nom Anfré de Monfort, biau chevalier et grant, quy nen
                    avoit per a luy a son tens, le quel avoit por espoze la fille quy fu de Johan de Yblin,
                    seignor de Barut, qui avoit une seur aheiné d'elle, quy fu madame de Barut.</p>
                    <p xml:id="d001l253" n="3" rend="numbered">Mais je laira ores d'eaus a parler et vos diray d'autre raysson quy avint a l'incarnasion
                    de ce dit an, por sivre a dreit ma matiere.</p>
                    <lb/>
                </div2>
                <div2 xml:id="d001c136" n="136">
                    <head>[136]</head>
                    <p xml:id="d001l254" n="1" rend="numbered">(372) Vous savés coment je vos ay retrait que le roy de France et le roy de Navaire
                    et les anfans dou roy de France et le roy Charle et messire Odoart, fis dou roy d'Engleterre,
                    et son frere, et autres contes et barons d'Engleterre et d'Alemaigne et d'Espaigne,
                    s'estoient crusés pour passer en la terre sainte de Surie.</p>
                    <p xml:id="d001l255" n="2" rend="numbered">Il s'asemblerent tous et fu lor conseil d'aler prendre Tunes, quy est une grant sité
                    des sarazins, et asemblerent mout de navillie et alerent a Tunes, si com il eurent
                    ordené, et prirent terre sans nul contredit, et se troverent de toutes gens a chevau
                    || [134v] entor de .xixm., et de gens a pié eurent trop grant cantité, et de gens
                    de mer si ot grant naville et grant gent, et entre les autres si ot .xviim. jenevés
                    o tout lor naville, car lor entendement estoit quy peussent recouvrer lor droit d'Acre.</p>
                    <lb/>
                </div2>
                <div2 xml:id="d001c137" n="137">
                    <head>[137]</head>
                    <p xml:id="d001l256" n="1" rend="numbered">(373) Estant ensy l'ost devant Tunes, les sarazins lor firent moult d'enuy et de contraires,
                    que il chevauchoient, les sarazins, quant il faizoit grant vent et la poudriere venoit
                    si fort sur nos gens que l'un ne veet l'autre, et avoient fait une foce entre nostre
                    gent et aus, que l'on [ne] poiet aler a yaus, et se nos gens a pié lor lanceent javelos
                    d'aubalestres, de quey l'on osioit pareills, sachés [que] il estoient si grant gent
                    que l'on ne les poroit par tel chose consumer.</p>
                    <p xml:id="d001l257" n="2" rend="numbered">Et pour ce que Dieu, quy conut et quy seit tout, vy que nostre gent aveent destorné
                    le sien servize de sa terre sainte et estoient alés ou n'estoit mie si grant bezoin,
                    si ne le vost guaires conseillier, pour coy une grant enfermeté vint en l'ost, de
                    tel maniere qu'il morut moult de gens, et entre les autres morut le bon roy de France
                    Loïs, et le roy de Navare, et Johan Tristan, fis dou roy de France sus dit, et plussors
                    barons et autres chevaliers que je ne peus trestous nomer, || [135] et autres quy
                    remestrent en vye conurent bien que lor bezoin estoit toute desfaite.</p>
                    <p xml:id="d001l258" n="3" rend="numbered">Et estant ensy les crestiens con je vos dis, si com il plost a Dieu, le soudan de
                    Tunes manda traiter au roy Charle aucun acort, et pour ce que autre ne se poiet faire
                    si s'acorderent a luy pour une cantité d'aver que il promist a doner tous les ans
                    au roy Charle, et de ce lor fist tel seurté com il s'acorderent, et dona en .i. cop
                    de monee qui fu de ce que l'ost avoit cousté, et se partirent et repaira chascun en
                    sa terre.</p>
                    <p xml:id="d001l259" n="4" rend="numbered">Et si aprés vous viaus retraire aucun autre aventure quy avint en Surie.</p>
                    <lb/>
                </div2>
                <div2 xml:id="d001c138" n="138">
                    <head>[138]</head>
                    <p xml:id="d001l260" n="1" rend="numbered">(374) En l'an de .m.iic. et .lxx. de Crist Bendocdar, soudan de Babiloine, que volentiers
                    pourchasoit et faisoit maus as crestiens, si savet bien que messire Phelipe de Monfort,
                    seignor de Sur, esteit mout sage seignor, et que riens ne se faisoit entre les crestiens
                    de Surie que par son sens, et saveit meismes coment il mandeit letres et mesages as
                    rois et seignors d'outremer por faire les meuvre a venir desa, dont le dit soudan
                    si le vost ocirre.</p>
                    <p xml:id="d001l261" n="2" rend="numbered">Et pour ce il prist des sarazins que l'on apele hassissés, et les vesty en abit d'ome
                    d'armes et les manda a Sur, et lor comanda de tuer le dit seignor de Sur et le seignor
                    de Sayete, celuy qui la vendy au Temple et quy estoit nevou dou seignor de || [135v]
                    Sur, car sestu seignor de Sayete, ja soit ce que il estet home de volenté et avoit
                    mau fait ses afaires, toute fois en conseill de fait d'armes il estoit bien asagé
                    et bien conussant et prou et hardy et grant et fort, et por ce vost aussi le soudan
                    quy fust mort.</p>
                    <p xml:id="d001l262" n="3" rend="numbered">Ses .ii. hassissés vindrent a Sur a chevau, saint d'armes turquezes et de sainture
                    d'argent a la maniere de gens d'armes sarazins, et vindrent droit au seignor de Sur
                    et li requistrent batehme.</p>
                    <p xml:id="d001l263" n="4" rend="numbered">Le seignor de Sur, que de se ne se gardoit, si les fist batier et a l'un mist son
                    nom et l'apela Phelipe, et a l'autre le seignor de Sayete le fist batier et fu son
                    parain et li mist son nom, Julien, et le seignor de Sur retint tous les .ii. en son
                    servize come tricoples, et ce fia le seignor de Sur moult a yaus.</p>
                    <p xml:id="d001l264" n="5" rend="numbered">Et toute fois fu dit au seignor de Sur que il se deust garder, car le soudan pourchassoit
                    sa mort et ly avoit mandé hassissés pour tuer, dont le seignor de Sur si respondy
                    que il nen estoit plus seignor de Sur et que son fis en estoit seignor, si que le
                    soudan nen avendroit ryen de luy ocirre, et toute fois faissoit il a son visconte
                    sercher et conoistre les estranges gens quy veneent a Sur, mais il ne se garda mie
                    de ces .ii. dis, que il tenoit en son hostel.</p>
                    <p xml:id="d001l265" n="6" rend="numbered">Or avint .i. jour que ses .ii. hassissés aveent pris une grant || [136] acointance
                    a un surien dou Levant quy servet le seignor de Sur [com] faraiss, c'est a saver de
                    escover et neteer et arozer d'aigue le palais et la court et asuré tentes, quant il
                    est bezoing.</p>
                    <p xml:id="d001l266" n="7" rend="numbered">Et cestuy farass ala un jour a manger aveuc ses .ii. hassissins et, quant il fu en
                    lor hostel et l'un d'iaus fu alé acheter pain en la plase et fu l'autre alé a la couzine,
                    cestuy farais tira .i. pillet de lor tarquais, et avet au tarquais .i. coutyau oint
                    de venim enveloupé d'un drap, et par ce counut il que il estoient hassisins.</p>
                    <p xml:id="d001l267" n="8" rend="numbered">Et quant il furent ensemble en la table et mangerent, cestuy faraiss lor voloit descovrir
                    tout l'afaire, coment il avoit trové le dit coutiau, et quant siaus virent quy furent
                    descovers, si le gehirent lor fait et li distrent que il devoient tuer de par le soudan
                    le seignor de Sur et le seignor de Sayete, et li promirent a doner .c. bezans veills
                    dedens dimenche, et seste chose fu le jeusdy.</p>
                    <p xml:id="d001l268" n="9" rend="numbered">Et quant vint aprés ses .ii. hassissins se penserent que s'il ne douneeent les .c.
                    bezans au dit faraiss le dimenche, que il les descovreret, et por ce penserent de
                    heter lor fait se dimenche venant.</p>
                    <p xml:id="d001l269" n="10" rend="numbered">Et en [ce] mileuc le seignor de Sayete estoit alé sejourner a Barut, dont l'un des
                    .ii. hassissins, celuy qui fu filleul dou seignor de Sayete, s'en ala a || [136v]
                    Baruth por tuer le seignor de Sayete, et l'autre remest a Sur, et ordenerent que se
                    dimenche venant l'un feret son servize a Sur et l'autre a Barut, tout en .i. jour.</p>
                    <p xml:id="d001l270" n="11" rend="numbered">Cestuy dehleau faraiss si tint l'afaire secré atendant a aver les .c. bezans que yaus
                    ly aveent promis, et ne le fist a saver ny a seignor ni a baill, come desleau.</p>
                    <p xml:id="d001l271" n="12" rend="numbered">Et quant vint le jour dou dimenche le hassisi vint bien matin a court et ala ver la
                    chapele dou seignor et trova messire Phelipe de Monfort a l'avant de sa chapele, quy
                    estoit en pié et parloit avé .i. sien borgois, et se hassisi vint ver luy et le salua,
                    dont le seignor li dist qu'il estoit bon crestien et faizoit bien de venir a la messe,
                    et li douna denier por ofrir, car un autre messe estoit comensee au seignor jeune
                    son fis, messire Johan de Monfort, et a sel oure estoit l'ofrande.</p>
                    <p xml:id="d001l272" n="13" rend="numbered">Et le hassisi prist le denier et ala ofrir, et adons il vy que il nen avoit en la
                    chapele que le jeune seignor et .i. chevalier soulement, quy se nomoit Guillaume de
                    Pinquegny, si li sembla quy poiet son mau faire, et au nissir que il fist il s'acosta
                    de grant segnor messire Phelipe de Monfort et le fery dou coutiau par la tetine, et
                    por ce que a cel oure le dit seignor maniet .i. aniau sien dedens son deit en l'autre
                    main, si ly persa au ferir la main quy tenoit son pis, et ly laissa le coutiau et
                    mist main a sa espee et entra a la chapele || [137] pour tuer l'autre seignor.</p>
                    <p xml:id="d001l273" n="14" rend="numbered">Mais quant il fery le grant seignor, le cop sona si fort que le jeune seignor, quy
                    estoit en la chapele [et] lisseit son livre, torna sa chere saver que ce esteit, et
                    adons vy venir le hassissi, l'espee en la main nue, si que il se bouta dedens l'autier,
                    qui avoit une table enpainte de sains par devant, et estoit entré dedens, et au bouter
                    que le seignor jeune fist dedens l'autier le hassissi lansa l'espee pour luy ferir
                    sur la table de l'autier, et se tint si fort quy ne la post aracher.</p>
                    <p xml:id="d001l274" n="15" rend="numbered">Et sire Guillaume de Pinquegni vint et enbrasa derier le hassissi si fort can qu'il
                    post, et dist au seignor que il ysist hors, et le seignor yssi et le prist par les
                    cheviaus de l'une main et [de] l'autre main li vost oster l'espee et se trencha .ii.
                    deis de sa main.</p>
                    <p xml:id="d001l275" n="16" rend="numbered">Et en se mileuc le grant seignor de Monfort issi de l'avant de sa chapele et ala bellement
                    sur ses piés, et s'asist sur .i. banc de piere devant l'entree de sa chambre, et seluy
                    qui parleit a luy si se leva et jeta le cry a sergens, que tantost monterent la mont
                    et alerent vers le grant seignor, quy lor dist: «Alés ayder mon fis en la chapele,
                    que le sarazin le tue!».</p>
                    <p xml:id="d001l276" n="17" rend="numbered">Et tous coururent a la chapele, et tant tost tuerent le hassisi et delivrerent le
                    jeune seignor de Sur, quy vint vers son pere, et le pere ovry les ziaus et le vy sain
                    et sauf, || [137v] si leva ses .ii. mains ver le siel mersiant Dieu, sans parler plus,
                    et l'arme li party et fu mort, et le hassissi fu mort come il fu, si fu trainé et
                    pendu.</p>
                    <p xml:id="d001l277" n="18" rend="numbered">Et tantost fu mandé a Baruth une barque par mer, et par terre .i. tricople, faire
                    a saver au seignor de Sayete quy se guardast dou hassissi et prendre le, mais si tost
                    com le hassisi oÿ parole de ce, si monta sur sa beste et se foÿ as sarrazins et fu
                    sauf, car il nen aveent guete a aler des crestiens as sarazins.</p>
                    <p xml:id="d001l278" n="19" rend="numbered">Et le dehleau dou farais, quant il vy le fait si avenir, si se destorna la ou nul
                    arme ne savoit rien de son fait, et pour ce fu aperceu quant il fu demandé, si que
                    il fu quis et apris et fu mis en gehine et confesa ce qu'il en saveit, dont la lengue
                    li fu traite desous le monton et la main destre taillee, et [fu] trayné et pendu.</p>
                    <p xml:id="d001l279" n="20" rend="numbered">Le seignor de Sur fu enteré a la mere yglise de Sur, quy a nom Sainte Crus, dont la
                    crestienté en resut grant damage.</p>
                    <p xml:id="d001l280" n="21" rend="numbered">Or lairons a parler de luy, que Dieu en ait l'arme, et vous diray un autre rayson.</p>
                    <lb/>
                </div2>
                <div2 xml:id="d001c139" n="139">
                    <head>[139]</head>
                    <p xml:id="d001l281" n="1" rend="numbered">(375) Et en sestu meymes an damoisele Marie, ante dou roy Hugue de Lezigniau, quant
                    elle vit que son nevou le roy Hugue ce fu fait roy et encourouné dou royaume de Jerusalem,
                    || [138] si con je vos ay dit, et que le fist metre debat par [.i.] clerc et .i. notaire,
                    si con je le vos ay devisé si avant, elle se parti d'Acre et ala a la court de Rome,
                    et se plainst au pape dou dit roy Hugue, et fu pape Gregoire, dont le pape et sa court
                    entendyrent sa raizon.</p>
                    <p xml:id="d001l282" n="2" rend="numbered">Mais en ce mileuc que sa requeste duroit, la dite damoisele Marie s'acosta au roy
                    Charle et trayta et pourchassa o luy que elle ly fist don de son droit et de sa raizon,
                    et le roy Charle adons ly fu en aye quant que il post.</p>
                    <p xml:id="d001l283" n="3" rend="numbered">Et quant la question fu condute a se qu'ele dut, et que sentence se dut doner, elle
                    se douna par le pape et par sa court coment la dite damoyssele Marie estoit plus droit
                    heir dou royaume de Jerusalem que le roy Hugue n'estoit, et fu confermé par le pape
                    et par sa court le don que la dite damoisele Marie avoit fait au roy Charle de son
                    droit qu'ele requeroit dou royaume de Jerusalem, et le roy Charle douna a la dite
                    damoisele une cantité de monoie chascun an, asenee sur sa terre en Franse, mais aprés
                    .i. tens il asena en sa terre en Poille.</p>
                    <lb/>
                </div2>
                <div2 xml:id="d001c140" n="140">
                    <head>[140]</head>
                    <p xml:id="d001l284" n="1" rend="numbered">(376) [E]n l'an de .m. et .iic. et .lxxi. de l'incarnasion de Crist, a .xviii. jours
                    dou mois de fevrier, Bendocdar, soudan de Babiloine, asega || [138v] le chasteau dou
                    Crac, quy fu de l'Ospitau de Saint Johan de Jerusalem, et le prist a fiance a .viii.
                    jors d'avril, sauve lor vies.</p>
                    <p xml:id="d001l285" n="2" rend="numbered">Et en sel an meymes, a .ix. jours de may, ariva a Acre monseignor Odoart, fis dou
                    roy d'Engleterre, que en son veage ot moult de tempeste de mer, que .i. sifon fery
                    en sa nave que poy ne la nea, et amena sa feme o luy, et vint le conte de Bretaine,
                    et au mes de setembre vint a Acre messire Arniot, frere de messire Odoart.</p>
                    <p xml:id="d001l286" n="3" rend="numbered">Et en se dit an asega Bendocdar, soudan de Babiloine, Gebelacar, quy estoit dou prince
                    d'Antioche, et le prist a fiance.</p>
                    <lb/>
                </div2>
                <div2 xml:id="d001c141" n="141">
                    <head>[141]</head>
                    <p xml:id="d001l287" n="1" rend="numbered">(377) En ce dit an vos diray une autre aventure, que le soudan fist armer .xi. guallees
                    de sarazins et les manda pour damage faire en Chipre, et quant il vindrent as aigues
                    de Limesson elles estraquerent et brizerent toutes pour faute de pedot, par la volenté
                    de Dieu et non par autre rayson, car il estoit grant bounase et de vent et de mer,
                    et furent tous pris esclas, et .ii. guallees eschaperent et alerent e[n] Alixandre,
                    et s'ensi ne fust avenu il eussent destrut Limeson et autres leus de Chipre.</p>
                    <lb/>
                </div2>
                <div2 xml:id="d001c142" n="142">
                    <head>[142]</head>
                    <p xml:id="d001l288" n="1" rend="numbered">(378) En cel an asega le soudan Monfort des Alemans, .i. chastyau bien prés d'Acre,
                    et le prist a .xii. jours dou mois de jun a fiance, sauve lor vies.</p>
                    <p xml:id="d001l289" n="2" rend="numbered">Et a .xvi. jours de gunet mena les || [139] gens devant Acre et les laissa aler, et
                    seluy jour la gent d'Acre si furent tous as armes pour defendre la terre, et adons
                    messire Odoart vy l'ost dou soudan et son grant poier, et conut bien que il nen avoit
                    pas gens de combatre au soudan, et por ce nen oza nul des crestiens yssir a luy, et
                    l'endemain se parti le soudan et ala en Babiloine.</p>
                    <lb/>
                </div2>
                <div2 xml:id="d001c143" n="143">
                    <head>[143]</head>
                    <p xml:id="d001l290" n="1" rend="numbered">(379) Et depuis messire Odoart fist une chevauchee et ala briser une riche cauzau
                    quy a nom Saint Jorge, qui est prés d'Acre a .iii. liues, et furent o luy Temple et
                    Ospitau et l'autre gent d'Acre, et ce fu a l'issue de gunet, quy faiset moult grant
                    chaut, et brizerent le dit cazau et tuerent moult de sarazins et firent grant guain,
                    mais de nostre gent y morut acés par chaison dou miel d'abeille et d'autre choses
                    qui mangerent, si con ge[n]s a pié son uzés de faire, si que il moreent par le chemin
                    et pour le chaut et pour le travaill et pour les viandes chaudes qu'il aveent mangé.</p>
                    <lb/>
                </div2>
                <div2 xml:id="d001c144" n="144">
                    <head>[144]</head>
                    <p xml:id="d001l291" n="1" rend="numbered">(380) Le roy Hugue de Jerusalem et de Chipre pasa de Chipre a Acre et fist grant henor
                    a messire Odoart et orent grant amor ensemble, et ausi meymes  i vint Baymont, prince
                    d'Antioche et conte de Triple, quy estoit couzin germain || [139v] dou roy Hugue de
                    Lezigniau, nes de .ii. freres, mais le prince demoura poy a Acre, et se party et ala
                    a Triple, en son païs.</p>
                    <lb/>
                </div2>
                <div2 xml:id="d001c145" n="145">
                    <head>[145]</head>
                    <p xml:id="d001l292" n="1" rend="numbered">(381) A .xxiiii. jours dou mois de novenbre dou dit an monseignor Odoart et le roy
                    Hugue et la chevalerie de Chipre et d'Acre et le Temple et Ospitau alerent brizer
                    .i. cazau quy a non Cacon, qui est en la terre de Sezaire, loins d'Acre .xii. liues
                    et plus.</p>
                    <p xml:id="d001l293" n="2" rend="numbered">Et firent grant damage a sarazins et guaignerent .ii. herberges de turquemans, et
                    tuerent sarazins asés et prirent bestiail gros et menu .xiim., et asegerent aucuns
                    sarazins dedens une tour quy est a Caco moult fort, environee de focés plains d'aigue,
                    et bien l'eussent prise, mais nos gens douterent de trop demorer pour le cry quy estoit
                    par la terre, et [l]a sarazins estoient ja asemblés de toutes pars, dont nostre gent
                    se partirent et vindrent a Acre a tout lor guain sain et sauf.</p>
                    <lb/>
                </div2>
                <div2 xml:id="d001c146" n="146">
                    <head>[146]</head>
                    <p xml:id="d001l294" n="1" rend="numbered">(382) Or vos diray se quy avint a monseignor Odoart.</p>
                    <p xml:id="d001l295" n="2" rend="numbered">Il avint que .i. sarazin, home d'arme, se vint batier a Acre, et messire Odoart le
                    fist faire crestien et le tint de son hostel.</p>
                    <p xml:id="d001l296" n="3" rend="numbered">Cestu si fist entendant a messire Odoart que il iroit espier les sarazins la ou l'on
                    lor paroit mau faire, et avoit ja fait ce servize aucune fes, et par || [140] luy
                    alerent nos gens a Saint Jorge et a Caco, dont messire Odouart se fia tant en luy
                    que il comanda que il ne fust defendu de parler a ly ni de jour ni de nut.</p>
                    <p xml:id="d001l297" n="4" rend="numbered">Si que il avint une nut que il vint a la chambre ou monseignor Odoart ce dormoit o
                    la raine, et mena o luy le durgeman, et fist entendant que il venoit d'espier et voloit
                    parler a monseignor Odoart, si que monseignor ly ovry sa chambre il meismes, vestu
                    soulement en chemise et braie, et le sarazin s'acosta a luy et le fery d'un coutiau
                    sur la hanche, quy ly fist un parfonde plaie et perelyouse.</p>
                    <p xml:id="d001l298" n="5" rend="numbered">Et messire Odoart se senty feru et le fery .i. cop dou poin parmi le temple, quy l'abaty
                    estordi a terre une piesse, et puis prist .i. coutiau de table quy estoit en la chambre
                    et le fery en la teste et l'ocist.</p>
                    <p xml:id="d001l299" n="6" rend="numbered">Le cri se leva entre la mahnee et virent lor seignor feru et jeterent le cry par la
                    ville d'Acre, dont les seignors s'asemblerent la et firent venir tous les mieges,
                    et esclas quy li suserent sa plaie et en traistrent le venim, dont il fu bien guary,
                    la mercy Dieu, et se party a .xxii. jors de setembre et ala outremer en sa terre.</p>
                    <lb/>
                </div2>
                <div2 xml:id="d001c147" n="147">
                    <head>[147]</head>
                    <p xml:id="d001l300" n="1" rend="numbered">(383) Et quant vint l'an de l'incarnasion de Crist .m.iic. et .lxxiii., frere Thomas
                    Berart, maistre || [140v] dou Temple, si morut et fu fait maistre frere Guillaume
                    de Biaujeu, quy fu mout gentil home, parent dou roy de France, et si fu mout large
                    et lyberal en moult de raysons et mout amonier, dont il fu moult renomé, et fu le
                    Temple a son tens mout honoré et redouté.</p>
                    <p xml:id="d001l301" n="2" rend="numbered">Et quant il fu fait maistre il estoit en Poille comandour, et demoura outremer .ii.
                    ans, visita toutes les maysons dou Temple au royaume de France et d'Engleterre et
                    d'Espaigne, et amasa grant trezor, et vint a Acre.</p>
                    <lb/>
                </div2>
                <div2 xml:id="d001c148" n="148">
                    <head>[148]</head>
                    <p xml:id="d001l302" n="1" rend="numbered">(384) En l'an de .m.iic. et .lxxiiii., au mois de may, si fu le conseil dou pape a
                    Lion sur le Rosne, et furent adons despozés les freres do sac et les freres apostles
                    et autres relegious.</p>
                    <lb/>
                </div2>
                <div2 xml:id="d001c149" n="149">
                    <head>[149]</head>
                    <p xml:id="d001l303" n="1" rend="numbered">(385) Et en l'an de .m. et .iic. et .lxxv. de Crist le prince Beymont, que l'on disoit
                    le Biau Prince, morut, et fu fait prince son fis, quy fu ausi nomé Baymont, et ce
                    fu cestuy le fin de tous les princes d'Antioche et contes de Triple, mais il avoit
                    une seur quy estoit en Poille, mariee a messire Narguo de Tousi, amiraill de Poille,
                    et sy avoit sa mere quy estoit seur dou roy d'Ermenie.</p>
                    <p xml:id="d001l304" n="2" rend="numbered">Cestu dit Beymont, pour ce que il estoit moult jeune, sa mere fist venir a Triple
                    .i. parlat quy estoit || [141] vesque de Tourtouze et vicaire dou patriarche d'Antioche,
                    quy avoit nom Berthelemé et fu nes d'Antioche, moult grant clerc.</p>
                    <p xml:id="d001l305" n="3" rend="numbered">A sestu dona la princesse, mere dou prince, tout son poier et le fist governeor de
                    Triple, si que les chevaliers eurent a grant desdain d'estre gouvernés par clerc,
                    et toute fois le soufryrent et ne firent semblant.</p>
                    <p xml:id="d001l306" n="4" rend="numbered">Et quant ores je ne vos diray plus de lor fait, ains vous diray d'autre rayson.</p>
                    <lb/>
                </div2>
                <div2 xml:id="d001c150" n="150">
                    <head>[150]</head>
                    <p xml:id="d001l307" n="1" rend="numbered">(386) Et en l'an de .m. ijc. et .lxxvi., a .xxvi. jours dou mois de mars, Bendocdar,
                    soudan de Babiloine, nissy o tout son host de Babiloine et ala en Ermenie, et la corut
                    et destrust, et mist a l'espee a tous siaus que'l atainst.</p>
                    <lb/>
                </div2>
                <div2 xml:id="d001c151" n="151">
                    <head>[151]</head>
                    <p xml:id="d001l308" n="1" rend="numbered">(387) Et en se dit an messire Gullaume de Rozelon vint a Acre au mois de huytovre,
                    et amena gens a chevau et a pié de par le roy de France, et fu lor cheveteine.</p>
                    <lb/>
                </div2>
                <div2 xml:id="d001c152" n="152">
                    <head>[152]</head>
                    <p xml:id="d001l309" n="1" rend="numbered">(388) Et en ce dit an morut pape Gregoire et fu fait pape Clymens quint.</p>
                    <p xml:id="d001l310" n="2" rend="numbered">Et en se dit an, a .xxviii. jors de gun, fu neé devant Sur messire Henry dou Princé,
                    qui fu pere dou roy Hugue, roy de Jerusalem et de Chipre, si come il venoit en une
                    nave des alemans et aloit || [141v] a Triple, et la nave fery en une roche et briza,
                    et le dit messire Henry fu trait de la mer et porté dedens Sur a sa fille, quy estoit
                    dame de Sur, feme de Johan de Monfort, seignor de Sur et dou Toron, qui le firent
                    enterrer a l'Ospitau de Saint Johan.</p>
                    <lb/>
                </div2>
                <div2 xml:id="d001c153" n="153">
                    <head>[153]</head>
                    <p xml:id="d001l311" n="1" rend="numbered">(389) Et en ce dit an meismes morut pape Clemens quint et fu fait pape Andrian, quy
                    morut l'an meymes.</p>
                    <p xml:id="d001l312" n="2" rend="numbered">Mais je vous veul devizer une grant riote quy avint en Surie en se dit an meismes.</p>
                    <lb/>
                </div2>
                <div2 xml:id="d001c154" n="154">
                    <head>[154]</head>
                    <p xml:id="d001l313" n="1" rend="numbered">(390) Vous avés oÿ coument la princesse, mere dou prinse l'enfant, fist venir le vesque
                    de Tourtouse et le fist gouverneor de Triple.</p>
                    <p xml:id="d001l314" n="2" rend="numbered">Or aveit en son tens un seignor de Giblet, quy avoit nom Guy et estoit fis de la seur
                    dou seignor de Baruth, Johan de Yblin le jeune, que mort estoit, si se faizoit apeler
                    se seignor de Giblet Guy de Yblin, mais il fu estrait de la sité de Jeune, dou ligniage
                    quy se dit Enbriac, et de Guillaume l'Enbriac, quy fu sire de Giblet, et de la seur
                    dou prinse fu son comensement.</p>
                    <p xml:id="d001l315" n="3" rend="numbered">Et por ce que seluy prince, et ceste soue seur, fu estrait de siaus des Baus quy o[n]t
                    lor armes a estele, tous les seignors de Giblet et lor linnyage portent lor armes
                    a estele.</p>
                    <lb/>
                </div2>
                <div2 xml:id="d001c155" n="155">
                    <head>[155]</head>
                    <p xml:id="d001l316" n="1" rend="numbered">(391) [C]estu seignor de Giblet avoit grant amor a se novyau prinse son seignor, et
                    avoit pour espouze sa couzine jermaine dou prince, quy || [142] estoit fille dou seignor
                    de Seete que mors estoit, Julien, et fu ce seignor de Giblet moult bel home, de grant
                    maniere, car il fu grant et bien menbru et blanc et blond et vair, et couloury d'une
                    vive coulour, et prou et hardy, mais il fu un poy estout et de volenté, et avoit .ii.
                    freres, .i. chevalier qui ot nom sire Johan, quy fu ausi moult biau chevalier, et
                    l'autre fu vallet, qui ot nom Baudinet.</p>
                    <p xml:id="d001l317" n="2" rend="numbered">Dont il avint que se seignor de Giblet prya le prince de otroer a son frere le mariage
                    d'une damoisele quy avoit .i. grant fié de par son pere, messire Hugue Salamon, et
                    le ly otrea, dont le vesque de Tortouse, qui avoit .ii. siens nevous, vost aver la
                    dite damoysele pour .i. sien nevou, et converty tant le prince quy li otroia.</p>
                    <p xml:id="d001l318" n="3" rend="numbered">Et quant le seignor de Giblet senty le fait, si ala tant tost et ferma le mariage
                    de la dite damoysele a son frere, de quey le prince et le vesque furent mout courosés
                    vers luy, et se partirent de Triple le seignor de Giblet et son frere et alerent a
                    Giblet, [et le seignor de Giblet] ala a Acre et se fist confrere dou Temple et eut
                    grant amisté au maistre, frere Guillaume de Biaujeu, quy ly promist de luy aider de
                    quant que il porra, et tourna le seignor de Giblet a Giblet et se mist a user dou
                    fié et des rentes que son frere avoit pris en mariage, dont le prinse ne le vost soufrir.</p>
                    <p xml:id="d001l319" n="4" rend="numbered">Et se mut || [142v] ensi le contens entr'iaus, ja soit se que il avoit autre achayson
                    par ansienes haynes.</p>
                    <lb/>
                </div2>
                <div2 xml:id="d001c156" n="156">
                    <head>[156]</head>
                    <p xml:id="d001l320" n="1" rend="numbered">(392) [I]l avint que le seignor de Giblet ala esforceement et prist par force de la
                    terre de son frere se que il en post aver, dont le prinse fu moult courousé et le
                    fist semondre par court, si que le seignor de Giblet ala a Acre et parla au maistre
                    dou Temple, qui li dona .xxx. freres qui mena o luy a Giblet.</p>
                    <p xml:id="d001l321" n="2" rend="numbered">Et adons guerroia le prince en aparant et ly fist plusors damages en sa terre, dont
                    le prinse fist abatre la maisson dou Temple de Triple et le bois dou Temple quy a
                    nom Moncucu.</p>
                    <p xml:id="d001l322" n="3" rend="numbered">Et quant le maistre dou Temple l'e[n]tendy, si arma guallees et autres vausiaus, et
                    ala a Giblet et mena o luy .i. grant covent de freres, et vint de Giblet a Triple
                    et l'asega pluzors jours, dont ne fu nul quy nisist contre luy, ni a chevau ni a pié,
                    ains garderent les murs de la ville, dont le maistre et sa gent partirent et retornerent
                    a Giblet, et en lor chemin fist le maistre abatre .i. grant maner quy estoit a Boutron,
                    que l'on l'apelet Le Chastiau, et alerent les templiers aseger Nefin, un chastiau
                    dou prinse sur mer moult fort.</p>
                    <p xml:id="d001l323" n="4" rend="numbered">Et avint chose que .i. jour .xii. freres et .i. chevalier seculier, qui ot nom Pol
                    de la Teffaha, s'enbatirent a cors de chevaus dedens Nefin parmy la || [143] porte,
                    mais les sergans furent sur la porte en haut et valerent la porte close, et furent
                    ensi pris, ja soit se que dedens le chastiau meismes il ne se vostrent rendre que
                    a fiance, sauve lor vies, dont il furent pris et mis en prison et puis furent mandés
                    a Triple, le prince les tint en sa prison dedens sa court.</p>
                    <lb/>
                </div2>
                <div2 xml:id="d001c157" n="157">
                    <head>[157]</head>
                    <p xml:id="d001l324" n="1" rend="numbered">(393) Le maistre parti de Giblet et vint a Acre, et laissa .xxx. freres au seignor
                    de Giblet et lor chevetaine, qui ot nom frere Masé Goulart.</p>
                    <p xml:id="d001l325" n="2" rend="numbered">Et depuis que le maistre party, le prince fist .i. host de gens a chevau et a pié,
                    et vint pour aseger Giblet, mais quant il fu entre le Boutron et le Pui dou Conestable,
                    novelles ly vindrent que siaus de Giblet estoient nysus, si que le prince ot conseill
                    que son cors ne deust aler, et de seluy leuc torna a Triple et manda sa gent encontre
                    siaus de Giblet.</p>
                    <p xml:id="d001l326" n="3" rend="numbered">Et siaus de Giblet estoyent yssus a .xxx. freres et chevaliers et valés et tricoples,
                    tant qu'il furent bien .c. a chevau, sans les escuers et la gent a pié, de Triple
                    furent plus de .iic. a chevau et grant gent a pié, et lor escuer, et s'enbatirent
                    les uns as autres.</p>
                    <p xml:id="d001l327" n="4" rend="numbered">Et en la fin siaus de Triple furent desconfis malement, et fu pris Raimont, frere
                    dou prince de bas, et sire Mansel, nevou dou vesque de Tourtouze, qui ot .ii. cos
                    d'espee || [143v] en sa chere, et si ot taillé la teste sire Rogier de la Colee, chevalier,
                    et ot taillé la teste sire Guillaume Trabuc, fis dou mareschau de Triple, et autres
                    y ot mors et pris que je ne say nomer.</p>
                    <p xml:id="d001l328" n="5" rend="numbered">Et fu mort messire Balian, seignor de Sayete, fis de sire Julien, frere de la feme
                    dou seignor de Giblet et cousin jermain dou prince, et morut estaint, si come il estoit
                    a pié et se desarmet et l'overture se trova close sur la chere de sa curace, et fu
                    trové la teste dedens la curasse, et morut, et le sanc li nissoit dou nes.</p>
                    <p xml:id="d001l329" n="6" rend="numbered">Et aprés seste bataille fu fait trive entre le prince et le seignor de Giblet a .i.
                    an.</p>
                    <lb/>
                </div2>
                <div2 xml:id="d001c158" n="158">
                    <head>[158]</head>
                    <p xml:id="d001l330" n="1" rend="numbered">(394) [En] l'incarnasion de nostre seignor Jhesu Crist .m. et .iic. et .lxxvii. fu
                    fait pape Johan.</p>
                    <p xml:id="d001l331" n="2" rend="numbered">A .xii. jours dou mois de may dou dit an morut le dit pape [et fu fait pape] Nicole
                    en novenbre, le jour de la feste de sainte Cateline.</p>
                    <lb/>
                </div2>
                <div2 xml:id="d001c159" n="159">
                    <head>[159]</head>
                    <p xml:id="d001l332" n="1" rend="numbered">(395) En ce dit an avint que Bendocdar, soudan de Babiloine, ala a tatars et se combaty
                    a yaus, et fu desconfit malement et perdy moult de sa gent et repaira en Babiloine.</p>
                    <lb/>
                </div2>
                <div2 xml:id="d001c160" n="160">
                    <head>[160]</head>
                    <p xml:id="d001l333" n="1" rend="numbered">(396) Et en l'an de Crist .m.iic.lxxviii., au mois de gunet, le roy Hugue de Jerusalem
                    et de Chipre se parti d'Acre et abandouna la || [144] seignorie et ne vost que de
                    luy jeust nul gouvernement, et manda letres au pape, coment il ne poiet plus gouverner
                    la terre por le Temple et l'Ospitau, et s'en ala en Chipre.</p>
                    <p xml:id="d001l334" n="2" rend="numbered">Et ce fist il par coverture, pour ce qu'il avoit entendu que s'ante, damoisele Marie,
                    quy li chalongoit le royaume de Jerusalem, [ala] a la court dou pape, et que celle
                    avoit fait don au roy Charle de sa raison, et que le roy Charle mandoit le conte Rogier
                    de Saint Sevrin a Acre de par luy pour saissir le royaume, et le roy ne se vost trover
                    a Acre.</p>
                    <lb/>
                </div2>
                <div2 xml:id="d001c161" n="161">
                    <head>[161]</head>
                    <p xml:id="d001l335" n="1" rend="numbered">(397) Et depuis que le roy fu en Chipre, il manda en son leuc baill messire Balian,
                    seignor d'Arsur.</p>
                    <lb/>
                </div2>
                <div2 xml:id="d001c162" n="162">
                    <head>[162]</head>
                    <p xml:id="d001l336" n="1" rend="numbered">(398) En ce dit an, au mois de setembre, vint a Acre le conte de Saint Sevry, conte
                    de Marseille, de par le roy Charle, en .vi. guallees, et porta letres dou pape et
                    dou roy Charle et damoisele Marie, coment damoisele Marie avoit guagnié le royaume
                    de Jerusalem par la sentense de la court de Rome, et avoit doné son droit au roy Charle,
                    et que l'on l'eust pour roy de Jerusalem et seignor.</p>
                    <p xml:id="d001l337" n="2" rend="numbered">Il furent leuues les letres, oyant tout le peuple, et se party dou chastiau Balian
                    de Yblin, seignor d'Arsur et guerpy le baillage, et le conte Rogier s'asist o chastiau
                    et se herberga dedens.</p>
                    <p xml:id="d001l338" n="3" rend="numbered">Le dit conte || [144v] || [145] fist grant semblant d'aler a Sur, mais le comun de
                    Veneyse vost ausi aler pour lor rayson aver, dont il furent en riote, mais messire
                    Johan de Monfort, seignor de Sur et dou Toron, pourchassa que le baill de Veneize,
                    Aubert Morisin, vint au Cazal Inbert et s'acorda a ly, et rendy a venesiens se qu'il
                    aveent de dreit a Sur.</p>
                    <lb/>
                </div2>
                <div2 xml:id="d001c163" n="163">
                    <head>[163]</head>
                    <p xml:id="d001l339" n="1" rend="numbered">(399) A .m. et .iic. et .lxxix. de l'incarnasion de Crist le maistre dou Temple, quant
                    la trive failly de luy au prinse, il fist armer .xiii. guallees et les manda a Giblet,
                    et plusors freres alerent dedens, et furent a un fort cazau dou prince, quy a nom
                    Dome, et se combatirent as chevaliers dou prince et les desconfirent et en ot aucuns
                    mors.</p>
                    <p xml:id="d001l340" n="2" rend="numbered">Et alerent les guallees dou Temple devant Triple, et avint que mau tens se mist quy
                    fist ferir a terre .v. gualees vers Nefin, mais la gent dou Temple et de Giblet, quy
                    avoient asegé Nefin, guare[n]tirent les homes des gualees.</p>
                    <lb/>
                </div2>
                <div2 xml:id="d001c164" n="164">
                    <head>[164]</head>
                    <p xml:id="d001l341" n="1" rend="numbered">(400) Aprés se le prince fist armer .xv. gualees et les manda a Sayete, quy est sité
                    dou Temple, et roberent et damagerent une yhle quy est la devant, et prirent aucuns
                    freres et lor mehnee, et retornerent a Triple a tout lor guaing. [145v]</p>
                    <lb/>
                </div2>
                <div2 xml:id="d001c165" n="165">
                    <head>[165]</head>
                    <p xml:id="d001l342" n="1" rend="numbered">(401) En cel an vint a Sur le roy Hugue de Jerusalem et de Chipre, et amena o luy
                    grant gent a chevau et a pié, cuydant recovrer Acre, mais ne post riens faire pour
                    ce que le maistre dou Temple li fu contraire, et s'en torna en Chipre et fist abatre
                    la mayson dou Temple a Limesson, et aresta tous lor biens en Chipre.</p>
                    <lb/>
                </div2>
                <div2 xml:id="d001c166" n="166">
                    <head>[166]</head>
                    <p xml:id="d001l343" n="1" rend="numbered">(402) Et en ce dit an le maistre de l'Ospitau, frere Hugue Revel, morut et fu fait
                    maistre frere Nicole le Lorgne, quy ala a Triple et fist pais entre le prince et le
                    Temple a .xvi. jours de jungnet.</p>
                    <p xml:id="d001l344" n="2" rend="numbered">Mais je vos diray une belle aventure quy avint a la crestienté.</p>
                    <lb/>
                </div2>
                <div2 xml:id="d001c167" n="167">
                    <head>[167]</head>
                    <p xml:id="d001l345" n="1" rend="numbered">(403) Et en se dit an, l'ysue d'eutoubre, freres de l'Ospitau dou Marguat firent une
                    chevauchee sur sarazins dehors et lor firent grant damage, car il troverent la terre
                    guarnie et firent grant guain de bestial e d'autre.</p>
                    <p xml:id="d001l346" n="2" rend="numbered">Et si come il retornerent a Marguat, pacerent par Chastiau Blanc, si que .ii. herberges
                    de turquemans et plusors turs de Babiloine s'asemblerent, et firent bien .vm. homes
                    a chevau et plusors a pié, et vindrent aprés l'ospitailliers jusques a Mareclee et
                    les hasterent mout, dont les ospitalliers si tornerent a yaus, quy ne furent que .iic.
                    homes a chevau, et desconfirent les sarazins et tuerent grant cantité, et firent grant
                    guain et retornerent a Marguat.</p>
                    <p xml:id="d001l347" n="3" rend="numbered">Et la, Dieu mercy, il ne perdirent que .i. soul || [146] frere sergant.</p>
                    <lb/>
                </div2>
                <div2 xml:id="d001c168" n="168">
                    <head>[168]</head>
                    <p xml:id="d001l348" n="1" rend="numbered">(404) Il avint en se dit an meimes que Bendocdar, soudan de Babiloine, a moult grant
                    host ala contre tatars jusques as Aigues Froydes, et passa l'aigue en ceste maniere,
                    que il dist a ses amiraus: «Qui m'a[i]nt si me soie!», et s'en lansa, lor veant, a
                    toute sa beste au flum et passa a noe de l'autre part, et les amiraus et tout les
                    autres, veant ce, si se lanserent aprés et passerent outre, et si ot tant neés homes
                    et bestes que les uns passent sur les mors.</p>
                    <p xml:id="d001l349" n="2" rend="numbered">Et trova les pons tous labourés que tatars avee[n]t fais pour lor paser et n'estoient
                    pas mis, mais le soudan les fist metre et passerent tout son host, et chevaucha .ii.
                    journees et au tiers jor surprist une herberge des tatars, quy furent bien .xxm. et
                    ne se preneent guarde, et lor corut dessus et en ocist la plus grant partie, et guaigna
                    toute selle herberge, et se repaira et passa les pons et puis les fist desfaire.</p>
                    <p xml:id="d001l350" n="3" rend="numbered">Et se vint a Domas et la le prist une maladie subitement dont il morut, et dient qu'il
                    fu enpoissoné, et fu fait son fis soudan aprés luy, fu noumé Melec el Sahit.</p>
                    <lb/>
                </div2>
                <div2 xml:id="d001c169" n="169">
                    <head>[169]</head>
                    <p xml:id="d001l351" n="1" rend="numbered">(405) En la painime avoit .i. grant [a]miraill qui se nomoit Lelsi.</p>
                    <p xml:id="d001l352" n="2" rend="numbered">Cestu si fu sage et de [son] sen uza moult le soudan quy morut, Bendocdar, et cestu
                    ot une fille, la quele il douna pour feme || [146v] a cestu novyau soudan Melec el
                    Sahit, mais il avint que dedens poy de jours sestu novyau soudan Melec el Sahit morut
                    en Babiloine, et fu porté a Domas et enteré prés dou moniment de son pere Bendocdar.</p>
                    <p xml:id="d001l353" n="3" rend="numbered">Et cestu grant amiraill Lelsi se fist soudan, et prist .i. garson, frere de sestu
                    Melec el Sahit et fis de Bendocdar, quy avoit nom Haure, et le manda en Costantinople
                    en essil.</p>
                    <p xml:id="d001l354" n="4" rend="numbered">Sestu dit Melec el Sahit .i. sien oncle, frere de sa mere, l'ocist, quy avoit nom
                    Beidera, qu'il cuyda estre soudan.</p>
                    <lb/>
                </div2>
                <div2 xml:id="d001c170" n="170">
                    <head>[170]</head>
                    <p xml:id="d001l355" n="1" rend="numbered">(406) Et en se dit an de l'incarnasion de Crist avint une belle aventure a crestiens,
                    quy avint au chastiau de Marguat, quy estoit de l'Ospitau de Saint Johan de Jerusalem,
                    s'est a saver que les sarazins de seles contrees s'asemblerent de toutes pars, quy
                    furent entor de .viim. homes a chevau et pluissors gens a pié, et vindrent apenseement
                    ausi com pour aseger le chastiau de Marguat, et dounerent asaus au dit chastiau et
                    gasterent la terre d'entor et firent tous les maus que il porent faire, dont il avint
                    que les freres de l'Ospitau quy estoient dedens le dit chastiau de Margat nisirent
                    a yaus et frirent dedens l'ost des sarazins, et tant firent d'armes que o l'aye de
                    Dieu desconfirent les sarazins, et en tuerent asés et guaignerent moult de bestes
                    || [147] chevalines et d'autre harneis et autres choses.</p>
                    <p xml:id="d001l356" n="2" rend="numbered">Et sachés que en sest host avoit moult de turs gens d'avantage et bien adurés d'armes,
                    quy estoient venus des chastiaus, et les autres estoient turquemans et autres sarazins,
                    et les ospitaliers ne furent que .vic. a chevau et ne perdirent que .xii. sergans
                    et .i. frere, la mercy de Dieu.</p>
                    <lb/>
                </div2>
                <div2 xml:id="d001c171" n="171">
                    <head>[171]</head>
                    <p xml:id="d001l357" n="1" rend="numbered">(407) En l'an de .m. et .iic. et .lxxxi. de l'incarnasion de Crist les tatars nyssirent
                    de lor terres et passerent les Aygues Froides a mout grant host et coururent la terre
                    de Halape et de Haman et de La Chemele et la s'aresterent, et firent grant damage
                    as sarazins et en tuerent asés, et fu le roy d'Ermenie aveuc yaus et aucuns chevaliers
                    frans de Surie.</p>
                    <lb/>
                </div2>
                <div2 xml:id="d001c172" n="172">
                    <head>[172]</head>
                    <p xml:id="d001l358" n="1" rend="numbered">(408) [Qu]ant le soudan Melec el Monsour entendy seste novelle, si asembla tout se
                    que il post aver de gens a chevau et a pié, tant qu'il furent .lxxxm. homes a chevau
                    et entor de .cm. perssones a pié, et yssi de Babiloine et vint a La Chemele et trova
                    les tatars et se combaty a yaus a .xv. jours de setembre, devant La Chemele.</p>
                    <p xml:id="d001l359" n="6" rend="numbered">Le chevetaine des tatars si ot nom Manguo Damor et estoit frere d'Aboha, le grant
                    seignor des tatars, dont il avint || [147v] que sarazins resurent moult grant damage
                    et perdirent moult de gens et furent si reuzés et esparpouliés que Mango Damour cuyda
                    qu'il fusent desconfis sans retour, et cuyda aver tout guaigné et si se retraist en
                    derier.</p>
                    <p xml:id="d001l360" n="3" rend="numbered">Mais sarazins si se ralierent et coururent sus as tatars et les desconfirent, dont
                    Mango Damor fu si esperdu quy se mist a desconfiture et guerpi le champ, et le roy
                    d'Ermenie si mist ausi a aler, et a l'entree qui fist en Ermenie turquemans l'asaillierent
                    et li tuerent de sa gent tant que il [n']entra en Ermenie o luy que .xxx. homes a
                    cheval.</p>
                    <lb/>
                </div2>
                <div2 xml:id="d001c173" n="173">
                    <head>[173]</head>
                    <p xml:id="d001l361" n="1" rend="numbered">(409) Et en l'an de nostre seinor Jhesu Crist .m.iic. et .lxxxii. Guy de Yblin, seignor
                    de Giblet, une gualee arma et .ii. saities, et retint a sos sergenterie que tout le
                    plus furent jenevés, pour ce que il estoit de yaus, si s'en fioit plus, et se party
                    de Giblet a .xii. jours [de] jenvier, de nut, et mena o luy ses .ii. freres et .i.
                    sien cousin, Guillaume de Giblet Pourcelet, et autres chevaliers et sergans a chevau
                    .xxv. et gens a pié bien .iiiic.</p>
                    <p xml:id="d001l362" n="2" rend="numbered">Et vint a Triple et ariva entre la mayson dou Temple et les freres pechours, et desendy
                    entre luy et sa gent et les chevaus, et puis fist esfondrer la guallee et la grant
                    saitie et laissa la petite entiere, et s'en ala au Temple et demanda le || [148] coumandour,
                    frere Renddecuer, et il n'y estoit pas, dont il fu moult mescoragés, et s'en party
                    et ala vers l'ostel dou prince, et manda .i. chevalier, Pol Teffaha, querre le bezoing
                    de la gualee, et seluy Pol se mist au colonbet et .iiii. banieres, et s'en fuy a Barut.</p>
                    <p xml:id="d001l363" n="3" rend="numbered">Le seignor de Giblet fu a l'ostel dou prince et vit que le bezoing de la gualee ne
                    venoit, et que la gent l'avoient sentu et estoient ysus armés et venoi[en]t au cry,
                    et de siaus de s'amisté ne vy nul venir, si fu de tout mescouragé et se party et ala
                    dedens l'Ospitau de Saint Johan, qui est juignant dou mur de la ville, et avoit une
                    porte par la quele il s'en poiet yssir, mais il fu si esperdu qui se mist dedens la
                    tour, et sa gent o luy.</p>
                    <lb/>
                </div2>
                <div2 xml:id="d001c174" n="174">
                    <head>[174]</head>
                    <p xml:id="d001l364" n="1" rend="numbered">(410) Le prince, quy se dormoit, s'esvilla et s'arma, et vint a l'Ospitau et sa gent,
                    et asega la tour, le signor de Giblet et ses chevaliers, dont le comandour de l'Ospitau
                    fu maneier, et si fist un acort entre yaus, que le seignor de Giblet seroit .v. ans
                    en prison dou prince, et ses .ii. freres et toute sa gent, et aprés les .v. ans le
                    devoit delivrer et rendre ly sa terre, et ly jura le prince sur la sainte Evangile
                    de Dieu.</p>
                    <p xml:id="d001l365" n="2" rend="numbered">Mais le prince, puis que || [148v] il les ot en son poier, si fist crever les ziaus
                    a tous siaus quy estoient jenevés et estrangiers, mais ces que firent de Giblet n'en
                    orent mau, por ce que il estoient ses homes et lor covint venir par force.</p>
                    <p xml:id="d001l366" n="3" rend="numbered">Et le seignor de Giblet et ses .ii. freres et lor couzin Guillaume de Giblet et Andrey
                    de Clapiere, le prince les manda a Nefin et les fist metre en une foce et masouner
                    et clore les dedens, et morurent la de fain.</p>
                    <lb/>
                </div2>
                <div2 xml:id="d001c175" n="175">
                    <head>[175]</head>
                    <p xml:id="d001l367" n="1" rend="numbered">(411) Ceste novele fu seue par tout, dont monseignor Johan de Monfort, seignor de
                    Sur et dou Toron, piestant chevaucha et sa gent o luy, et ala a Baruth et manda une
                    guallee quy estoit a Sur, de jenevés, de sire Papon Mallon, a Giblet.</p>
                    <p xml:id="d001l368" n="2" rend="numbered">Mais si tost con monseignor de Sur fu a Barut et cuyda metre conseill de defendre
                    Giblet, sele nuit fu veu sur les murs de Giblet le feuc dou luminaire quy faisseent
                    de la ville, quy estoit rendue a la gent dou prince, et fu la dite guallee si prés
                    que il oyrent crier le los dou prinse, et retourna a Sur, et monseignor de Sur s'en
                    torna a Sur.</p>
                    <lb/>
                </div2>
                <div2 xml:id="d001c176" n="176">
                    <head>[176]</head>
                    <p xml:id="d001l369" n="1" rend="numbered">(412) Les pisans d'Acre si firent moult grant feste de la prise dou seignor de Giblet,
                    et firent || [149] grant lumynaire par lor rue et sur lor maisons, et tronbes et chalemiaus
                    et nacares et mout d'estrument, et firent danses et beveries et autres festes de pluisors
                    manieres.</p>
                    <p xml:id="d001l370" n="2" rend="numbered">Et vestirent .i. home richement de belle robe, sainture d'argent et espee argentee,
                    et l'acistrent en une chayere et le contrefirent au prince, et avoit sergans devant,
                    et prirent un home grant de persone et le vestirent d'unes espaulieres et .i. mantiau
                    forré de bone forrure de vair sur ly, et le contrefirent au seignor de Giblet, et
                    le fayssoient prendre as sergans et mener devant le prince, et s'agenoilla par devant
                    luy et le prince ly disoit: «Guy de Yblin, me counus tu? Ne suy je le prince ton seignor
                    ?», et seluy respondy: «Oïl, sire », et puis li disoit: «Je te feray morir come traitre»,
                    et enssi le firent celle nuit .iii. fois ou .iiii.</p>
                    <lb/>
                </div2>
                <div2 xml:id="d001c177" n="177">
                    <head>[177]</head>
                    <p xml:id="d001l371" n="1" rend="numbered">(413) La nuit que pisans faysoient ceste feste sire Thomas Espine, quy estoit de la
                    cité de Jeune, .i. grant home et de grant lignage, si estoit a Acre pour aucune bezoigne,
                    et estoit herbergé a l'Ospitau de Saint Johan, et vy le luminaire et la feste que
                    pisans faisoient pour le seignor de Giblet, dont il l'ot grant despit et proumist
                    et jura || [149v] que, se il aloit en Jene, quy lor feroit damage en quanque il poiet.</p>
                    <p xml:id="d001l372" n="2" rend="numbered">Et sachés que ensi le fist il, car il fu seluy que plus atissa et conseilla encontre
                    Pise, de quei les pissans resurent grant damage, com il fu seu aprés, et il fu celuy
                    quy premier lor fist damage, si com vos l'entederés si aprés en se livre.</p>
                    <p xml:id="d001l373" n="3" rend="numbered">Mais je larais ores a parler de ce et vos dirais aucuns aventures quy vindrent en
                    se dit an de .m. et .iic. et .lxxxii. de l'incarnasion de Crist.</p>
                    <lb/>
                </div2>
                <div2 xml:id="d001c178" n="178">
                    <head>[178]</head>
                    <p xml:id="d001l374" n="1" rend="numbered">(414) Il avint que le roy d'Aragon fist armer .xxx. guallees et .iiii. saities, et
                    fu son entendement d'aler en Grese faire aucun aquest, et se meismes entedement il
                    avoit d'aler sur le grant roy Charle, mais nen avoit encores nul semblant mostré.</p>
                    <lb/>
                </div2>
                <div2 xml:id="d001c179" n="179">
                    <head>[179]</head>
                    <p xml:id="d001l375" n="1" rend="numbered">(415) L'enperour de Costantinople Palilogue, quy avoit tous jours souspite et paour
                    que frans ne ly venissent sus, si avoit porté les oreilles la, et quant il entendi
                    l'armement dou roy d'Aragone (si eut espié son entendement) si manda de par luy .i.
                    mesage au roy d'Aragon.</p>
                    <p xml:id="d001l376" n="2" rend="numbered">Et fu le mesage au roy d'Aragon .i. bourgois de Jene quy ot nom sire Benet Zaquerie,
                    et traita et pourchasa l'acort entr'iaus pour une cantité d'aver que le dit empereor
                    manda au roy d'Aragon, et sire Benet Zaquerye li porta || [150] aprés, et se retint
                    d'aler en Grese.</p>
                    <p xml:id="d001l377" n="3" rend="numbered">Et quant le roy d'Aragon eut l'aver et les guallees toutes aparailliés, si enprist
                    d'aler en Sezille et manda en Palerme porchasser de reveler la terre, dont il avint
                    que l'endemain de pasques se revela Palerme contre le roy Charle, et au mes de may
                    fu revelé Mesine, et tuerent moult de gent d'outre les mons.</p>
                    <lb/>
                </div2>
                <div2 xml:id="d001c180" n="180">
                    <head>[180]</head>
                    <p xml:id="d001l378" n="1" rend="numbered">(416) Le roy Charle sur se fist une grant armee et mena chevaliers et autres gens
                    a chevau et a pié o luy, et ala devant Mesine et l'asega, et siaus de Mesine yssirent
                    et depeserent et taillerent les vignes et les jardins veant le roy Charle.</p>
                    <p xml:id="d001l379" n="2" rend="numbered">Et quant il vy que siaus de Mesine meymes destrueent tout si s'en party, pour ce qu'il
                    ne voloit pas le destruement dou païs, car il avoit entendement de recovrer la sainement.</p>
                    <lb/>
                </div2>
                <div2 xml:id="d001c181" n="181">
                    <head>[181]</head>
                    <p xml:id="d001l380" n="1" rend="numbered">(417) Et quant vint au mois d'aoust, le roy d'Aragon vint en Palerme et amena .xxiiii.
                    gualees et saities, et siaus de Palerme le resurent volentiers, et puis vint a Mesine,
                    siaus de Mesine le resurent a grant henor et le tindrent au roy et au seignor.</p>
                    <p xml:id="d001l381" n="2" rend="numbered">En aprés il manda querre sa feme, quy ot nom Costance, qui fu fille dou roy Manfré,
                    de par elle se tenoit droit heir dou royaume de Sezille.</p>
                    <p xml:id="d001l382" n="3" rend="numbered">Mais je vos lairay a parler de se et si vos || [150v] diray d'autre rayson.</p>
                    <lb/>
                </div2>
                <div2 xml:id="d001c182" n="182">
                    <head>[182</head>
                    <p xml:id="d001l383" n="1" rend="numbered">(418) Vous savés coment je vos ay dit que le roy Charle avoit la seignorie dou royaume
                    de Jerusalem de par damoisele Marie et s'apeloit roy de Jerusalem, dont il fist sire
                    Heude Pelechien seneschau dou royaume de Jerusalem et le manda en Acre en leuc de
                    luy baill, et retorna outremer le conte Rogier de Saint Severin, et fist .i. chevalier
                    de France maureschau dou royaume, qui vint a Acre aveuc sire Heude Pelechien, dedens
                    le chasteau d'Acre.</p>
                    <lb/>
                </div2>
                <div2 xml:id="d001c183" n="183">
                    <head>[183]</head>
                    <p xml:id="d001l384" n="1" rend="numbered">(419) Et quant vint l'an de .m. et .iic. et .lxxxiii., le premier jor d'aoust, aryva
                    a Barut le roy Hugue de Jerusalem et de Chipre, et mena o luy .ii. de ses enfans,
                    que l'un fu nomé Baymont, segont fis, et l'autre, aihné de tous, ot nom Johan, quy
                    estoit remés en Chipre, et l'autre fu nomé Henry, qui fu aprés roy, si con vos orés,
                    et mena o luy bele gent d'armes, chevaliers et autres.</p>
                    <p xml:id="d001l385" n="2" rend="numbered">Et a .vi. jours dou dit mes se party de Barut et ala a Sur, et le jour que il ariva
                    a Sur un soue baniere as armes de Lezingniau chaÿ en la mer.</p>
                    <p xml:id="d001l386" n="3" rend="numbered">Et a l'entree de la ville fu dessendu en terre, la Tore des juis ly fu porté a l'encontre,
                    si com est usage que l'on fait as roys, et judé || [151] quy avoit nom Samouel le
                    Miege, au passer que il fist aprés la Tore, coty le clerc quy portoit la crus devant
                    la presesion, que la crois, qui fu sy haut, chaÿ sur ce judé et li brisa la teste,
                    et tout fois fu li roys a l'iglise et puis monta a chevau et ala herberger a l'ostel
                    de monseignor de Sur.</p>
                    <p xml:id="d001l387" n="4" rend="numbered">Et ses bestes, qui demourerent a Barut, et partie de sa gent de mehnee, qui veneent
                    par terre a Sur, et quant il furent a Sur, entre Chastelet et le Damor, en .i. mauvais
                    pas, les sarazins les assailierent, et fu tué .i. chevalier et plusors autres menues
                    gens, et aucuns furent pris vif.</p>
                    <lb/>
                </div2>
                <div2 xml:id="d001c184" n="184">
                    <head>[184]</head>
                    <p xml:id="d001l388" n="1" rend="numbered">(420) En ce dit an, ensi com il plost a nostre seignor, a .xxvii. jors de novenbre,
                    trespassa le bon seignor et debonaire, monseignor Johan de Monfort, noble seignor
                    de Sur et dou Toron, qu'il a esté moult grant damage, et fu enterés a la mere yglise
                    de Sur, dedens le moniment de son pere, et se fu la vegile de sainte Cateline.</p>
                    <p xml:id="d001l389" n="2" rend="numbered">Ce seignor fu mout prodome en toutes raysons, et a Dieu et a la gent, et pour ce fu
                    il aymé de toutes manieres de gens, especiaument sa mehnee l'aymeent moult et le plourerent
                    mout.</p>
                    <p xml:id="d001l390" n="3" rend="numbered">Et il avoit a feme la seur dou roy Hugue, si con je vos ay dit devant, quy ot nom
                    Marguerite, moult bone dame et sage et de grant biauté, la quele nen ot de luy nul
                    enfant.</p>
                    <p xml:id="d001l391" n="4" rend="numbered">Monseignor || [151v] Anfrey, son frere, quy tenoit Barut de par s'espouze, madame
                    Eschive, qui fu fille de monseignor de Barut, Johan de Yblin, quant l'on le manda
                    querre, il vint (son aihné frere, monseignor de Sur, sus celle nut morut) et fu [a]
                    son enterer.</p>
                    <lb/>
                </div2>
                <div2 xml:id="d001c185" n="185">
                    <head>[185]</head>
                    <p xml:id="d001l392" n="1" rend="numbered">Le roy Hugue de Lezingniau fist asem[bler] sa court et les jenevés et pisans et venesiens,
                    et en prezence de tous revesty et saizi le dit monseignor Anfrey de Monfort de la
                    terre dou Toron, et messire Anfrey li en fist homage, et de la sité de Sur si le saisi
                    par condision dedens terme, c'est a saver pour tout may prochain venant, et se dedens
                    se dit terme le roy li eust doné .c.lm. bezans sarazinas, que Sur deust revenir au
                    roy, et se le sus dit terme estoit passé et que le roy ne li eust doné .c.lm. bezans
                    sarazinas, que Sur demourast au dit monseignor Anfrey.</p>
                    <p xml:id="d001l393" n="2" rend="numbered">Mais se fait que je vous dis si ala pus autrement, con vous en porés oïr.</p>
                    <lb/>
                </div2>
                <div2 xml:id="d001c186" n="186">
                    <head>[186]</head>
                    <p xml:id="d001l394" n="1" rend="numbered">(422) Et avint a siaus jours que le bon enfant et le debonaire et large et courtois
                    Beymont, fis dou roy Hugue, coucha malade et ly monta au col une leveure moult laide,
                    et furent mandés querre .ii. myeges d'Acre, qui le flemerent, si que pour l'enfleure
                    et pour autre dehait trespassa de se siecle a l'autre a .iiii. jors || [152] dou mois
                    de novenbre dou dit an, quy fu moult grant damage, car il fu biau et bon et cortois.</p>
                    <lb/>
                </div2>
                <div2 xml:id="d001c187" n="187">
                    <head>[187]</head>
                    <p xml:id="d001l395" n="1" rend="numbered">(423) Et quant vint a .xii. jours dou mois de fevrier dou dit an, trespassa monseignor
                    Anfrey, frere de monseignor Johan de Monfort, seignor de Sur, et fu enterey a la mere
                    yglise de Sur, en un moniment d'un sien frere, quy fu apelé Johan, quy fu fis d'un
                    autre dame que son pere avoit eu outremer, couzine jermaine dou roy de France, le
                    quel estoit venu desa mer valet veir son pere, et morut.</p>
                    <p xml:id="d001l396" n="2" rend="numbered">Sestuy monseignor Anfrey fu mout biau chevalier de grant maniere, que quant il vy,
                    le roy de France li douna tesmoin que il estoit le plus biau chevalier que il ot onques
                    vit jusques a sel jour.</p>
                    <p xml:id="d001l397" n="3" rend="numbered">Se seignor messire Anfrey si laissa .v. fis et une fille quy furent moult biau enfans,
                    et l'aihné ot nom Johanin et l'autre Phelipe et l'autre Guyotin et l'autre Aumaury
                     et l'autre Rupin et la fille Alison, les queles morurent anfans, les .iii. fis, et
                    la fille en .i. poy de tens morut, [et Aumaury] chevalier jeune, et Rupin morut ausi
                    chevalier mout jeune et laissa .iii. anfans, .i. fis quy ot nom Anfrion et .ii. filles,
                    Johanete et Heluis.</p>
                    <lb/>
                </div2>
                <div2 xml:id="d001c188" n="188">
                    <head>[188]</head>
                    <p xml:id="d001l398" n="1" rend="numbered">(424) Et quant vint a .xxiiii. jours dou mes de mars, que define en l'an de .m. et
                    .iic. et .lxxxiii. et comense a .m. et .iic. et .lxxxiiii., trespassa le tres || [152v]
                    noble roy Hugue de Lezingniau, et fu grant damage a la crestienté pour le grant sens
                    et bonté de luy, et si fu roy de Jerusalem et de Chipre, et si fu biau et si noble
                    que s'il fust entre .m. chevaliers l'eust l'on coneu pour roy, le quel fu mis en .iii.
                    tabous, l'un dedens l'autre, bien calafatés et bien enpeeschés.</p>
                    <p xml:id="d001l399" n="2" rend="numbered">Et vint a Sur le conestable Simon de Montholif et enporterent en Chipre le cors dou
                    roy et seluy de son fis et le cors de son pere dou roy Hugue, quy morut neé, et furent
                    portés en Chipre et mis a la mere yglise, quy a nom Sainte Sofie.</p>
                    <p xml:id="d001l400" n="3" rend="numbered">Mort furent a Sur ses .iii. seignors, le roy et les autres, morurent en .iiii. mes,
                    con vos avés oÿ.</p>
                    <lb/>
                </div2>
                <div2 xml:id="d001c189" n="189">
                    <head>[189]</head>
                    <p xml:id="d001l401" n="1" rend="numbered">(425) Et aprés, en mois dou may dou dit an, fu courouné en Chipre a roy monseignor
                    Johan, ahné fis dou devant dit roy Hugue, et fu fait moult grant feste, mais il ne
                    vesquy guaires, si con vous orés dire.</p>
                    <lb/>
                </div2>
                <div2 xml:id="d001c190" n="190">
                    <head>[190]</head>
                    <p xml:id="d001l402" n="1" rend="numbered">(426) [E]t se dit an de .m. et .iic.lxxxiiii., a .v. jours de gunet, siaus de Mesine
                    aveent armé .xxiiii. guallees et vindrent devant Naples, quy est dou roy Charle, et
                    le fis dou roy Charle, quy avoit nom Charle et estoit a sel jour prince de Salerne,
                    arma .xxx. guallees et il monta son cors sur les guallees et ala ferir as guallees
                    de Mesine, dont les gualees || [153] dou prince furent desconfites et il fu pris en
                    persone, et autres bones gens, chevaliers et autres, [et] menés a Messine en pryson.</p>
                    <lb/>
                </div2>
                <div2 xml:id="d001c191" n="191">
                    <head>[191]</head>
                    <p xml:id="d001l403" n="1" rend="numbered">(427) En cestuy an meismes, a .vii. jours de jenvier, trespassa le roy Charle le Grant
                    en .i. chastiau quy a nom Foges.</p>
                    <lb/>
                </div2>
                <div2 xml:id="d001c192" n="192">
                    <head>[192]</head>
                    <p xml:id="d001l404" n="1" rend="numbered">(428) Et a .xii. jours de mars dou dit an, trespassa frere Nicole le Lorgne, maistre
                    de l'Ospitau de Saint Johan, et fu fait maistre frere Johan de Villier.</p>
                    <lb/>
                </div2>
                <div2 xml:id="d001c193" n="193">
                    <head>[193]</head>
                    <p xml:id="d001l405" n="1" rend="numbered">(429) Et en se dit an de .m. et .iic. et .lxxxiiii. vint le soudan Melec el Monsour
                    a Domas et fist son atir et ala aseger Marguat, chastiau de l'Ospitau de Saint Johan,
                    et le tint siegé de .xvii. jours d'avril en jusques a .xxvii. jours dou mois de may,
                    qu'il le prist a fiance, car il estoit minés devers la Tour de l'Esperan, quy estoit
                    cheue, et le soudan manda toute sa gent a sauveté a Triple et a Tertouse.</p>
                    <lb/>
                </div2>
                <div2 xml:id="d001c194" n="194">
                    <head>[194]</head>
                    <p xml:id="d001l406" n="1" rend="numbered">(430) [E]n l'an de .m. et .iic. et .lxxxv. de Crist fu delivré de la prison de Mesine
                    le roy Charle, fis dou grant Charle, et les autres quy furent pris o luy. [153v]</p>
                    <lb/>
                </div2>
                <div2 xml:id="d001c195" n="195">
                    <head>[195]</head>
                    <p xml:id="d001l407" n="1" rend="numbered">(431) En ce dit an, a .x. jours de may, morut le roy Johan de Chipre, fis dou roy
                    Hugue, et ne fu roy que .i. an.</p>
                    <lb/>
                </div2>
                <div2 xml:id="d001c196" n="196">
                    <head>[196]</head>
                    <p xml:id="d001l408" n="1" rend="numbered">(432) Et en se dit an meismes fu courouné aprés luy dou royaume de Chipre Henry, son
                    frere, quy destrust les jenevés.</p>
                    <lb/>
                </div2>
                <div2 xml:id="d001c197" n="197">
                    <head>[197]</head>
                    <p xml:id="d001l409" n="1" rend="numbered">(433) Et en se dit an le roy de France Phelipe, fis de Loïs, qui estoit alé a Gironde
                    en Aragon et l'avoit prise par force d'espee, si morut la, et fu son cors porté a
                    Paris.</p>
                    <p xml:id="d001l410" n="2" rend="numbered">Et trespassa Loïs de Biaujeu, counestable dou royaume de France, a Gironde, et autres
                    vavasors, et cestu counestable estoit frere dou maistre dou Temple, frere Guillaume
                    de Biaujeu.</p>
                    <lb/>
                </div2>
                <div2 xml:id="d001c198" n="198">
                    <head>[198]</head>
                    <p xml:id="d001l411" n="1" rend="numbered">(434) Et a .xx. jours depuis la mort dou roy de France morut le roy Piere d'Aragon,
                    et s'en party l'ost des francés et retourna en France.</p>
                    <p xml:id="d001l412" n="2" rend="numbered">Et ores laira de ce et vous diray autre aventure.</p>
                    <lb/>
                </div2>
                <div2 xml:id="d001c199" n="199">
                    <head>[199]</head>
                    <p xml:id="d001l413" n="1" rend="numbered">(435) [E]t en se dit an de .m. et .iic. et .lxxxv. le roy Henry de Chipre vost venir
                    a Acre, et pour ce que il estoit mau dou Temple, li sembla que il ne poroit venir
                    sans guerre, si manda .i. chevalier, sire Julien le Jaune, mesage au maistre || [154]
                    dou Temple, frere Guillaume de Biaujeu, et fu herbergé dedens l'Ospitau de Saint Johan
                    de Jerusalem a Acre, le quel parla par plusors fes au dit maistre dou Temple en maniere
                    que la bezoine fu mize en acort, le quel acort fu premier escrit par ma main, et pour
                    ce que il seroit trop lonc a metre par escrit, pour ce ne l'ay je pas mis en se livre.</p>
                    <lb/>
                </div2>
                <div2 xml:id="d001c200" n="200">
                    <head>[200]</head>
                    <p xml:id="d001l414" n="1" rend="numbered">(436) En ce dit an de .m. et .iic. et .lxxxv., a .v. jours de gunet, […]</p>
                    <lb/>
                </div2>
                <div2 xml:id="d001c201" n="201">
                    <head>[201]</head>
                    <p xml:id="d001l415" n="1" rend="numbered">(437) Et quant vint en l'an de l'incarnasion de Crist .m. et .iic. et .lxxxvi., le
                    roy Henry de Chipre ariva a Acre le jour de la feste de saint Johan Batiste, au mes
                    de gunet, et vint o luy messire Bauduyn d'Iblin, son oncle, counestable dou royaume
                    de Chipre, et mena moult belle chevalerie et autres gens a chevau et a pié, et belle
                    naville de guallees et d'autres vaussiaus.</p>
                    <p xml:id="d001l416" n="2" rend="numbered">Et fu reseu de toute gens a trop grant henor et a grant joie, et li vint a l'encontre
                    la presesion et tout le peuple, et le menerent a la mere yglise, quy a nom Sainte
                    Crus, et quant il fu la il dist qu'il ne herbergeroit que au chastiau.</p>
                    <p xml:id="d001l417" n="3" rend="numbered">Et sire Heude Pelechien, quy tenoit le chastiau pour le roy Charle, avoit mis aucuns
                    jours || [154v] avant la gent dou roy de France et autres gens d'armes dedens le chastiau,
                    et fist atirer engins et mist le chastiau en defence contre le roy Henry.</p>
                    <lb/>
                </div2>
                <div2 xml:id="d001c202" n="202">
                    <head>[202]</head>
                    <p xml:id="d001l418" n="1" rend="numbered">(438) Sur ce le maistre dou Temple et le maistre de l'Ospitau et le maistre des alemans
                    estoient tous .iii. au Temple, et ne vindrent mye a l'encontre dou roy a luy acullir,
                    et se firent il pour la rayson de ce que il estoient gens de religion, ne se voleent
                    travailler de ce fait por non aver le maugré d'aucunes des parties.</p>
                    <p xml:id="d001l419" n="2" rend="numbered">Et toute fois, quant il l'oÿrent la riote quy conmensoit et que il y ot trait carryaus
                    et pilés d'une part et d'autre, et que siaus dou chastiau avoient trait des engins
                    et que grant peril poiet estre, si se vindrent tous les .iii. maistres devant només
                    la ou le roy estoit, a l'iglise, et li firent grant joie et parlerent a luy, et alerent
                    au chastiau et parlerent a sire Heude Pelechien, et menerent la chose a ce que messire
                    Heude Pelechien proumist de rendre le chastiau a .iii. religions et le roy s'en ala
                    herberger a l'ostel quy fu dou seignor de Sur, de la dou Sepulcre, et .iiii. jours
                    aprés fu rendu le chastiau et il ala herberger dedens.</p>
                    <lb/>
                </div2>
                <div2 xml:id="d001c203" n="203">
                    <head>[203]</head>
                    <p xml:id="d001l420" n="1" rend="numbered">(439) En se dit an meimes, a la feste de Nostre Dame || [155] d'aoust, le dit roy
                    Henry fu encouroné a Sur dou royaume de Jerusalem, et le courona frere Bonacours,
                    arsevesque de Sur, et fu fait moult grant feste a Sur, et puis que le roy vint a Acre,
                    il tint feste .xv. jours dedens .i. leuc a Acre quy se dit a la Herberge de l'Ospitau
                    de Saint Johan, la ou il y avoit .i. moult grant palais.</p>
                    <p xml:id="d001l421" n="2" rend="numbered">Et fu la feste la plus belle que l'on sache, .c. ans a, d'envissures et de behors,
                    et contrefirent la table reonde et la raine de Femenie, c'est a saver chevaliers vestus
                    come dames, et josteent ensemble, puis firent nounains quy estoient avé moines et
                    bendoient les uns as autres, et contrefirent Lancelot et Tristan et Pilamedes et moult
                    d'autres jeus biaus et delitables et plaissans.</p>
                    <p xml:id="d001l422" n="3" rend="numbered">Et puis laissa en Acre baill en son leuc son oncle, monseignor Bauduyn de Yblin, counestable
                    dou royaume de Chipre, et passa le roy en Chipre.</p>
                    <p xml:id="d001l423" n="4" rend="numbered">Et ores vos lairay a parler dou roy et vous diray d'autre raison.</p>
                    <lb/>
                </div2>
                <div2 xml:id="d001c204" n="204">
                    <head>[204]</head>
                    <p xml:id="d001l424" n="1" rend="numbered">(440) En se dit an de .m. et .iic. et .lxxxvi. de Crist avint que .i. grant seignor
                    quy se dizoit juge de Chinere, seignor d'une ihle quy a nom Corre, si estoit home
                    dou comun de Jene et se vost faire home dou comun de Pize.</p>
                    <p xml:id="d001l425" n="2" rend="numbered">Et les || [155v] jenevés si ont en sele ihle .i. moult fort chastiau quy a nom Boniface,
                    et autres leus ausi ont les jenevés la, et, sachés, le comun de Jene fait doner a
                    tous les enfans mahles quy naissent en se chastiau de Bonyface .xii. deniers le jour
                    pour son vivre, tant que il soit de .xx. ans, et la fille quy i naist si doune .vi.
                    deniers le jour, tant que elle ait .xv. ans d'aage, et se fait le comun de Jene pour
                    maintenir en abitasion le dit chastiau.</p>
                    <lb/>
                </div2>
                <div2 xml:id="d001c205" n="205">
                    <head>[205]</head>
                    <p xml:id="d001l426" n="1" rend="numbered">(441) Or avint que le coumun de Jene entendirent coment le juge de Chinere se voloit
                    faire home dou coumun de Pize, dont le jenevés le tindrent a mau et manderent en Pise
                    mesage tel home, quy ne deussent cestu lor home resever, si com il ne voreent que
                    jenevés feyssent a yaus dou tel cas, et les pizans ne vostrent oïr ceste chose et
                    s'en firent moult eschif, paeant toute fois en biau respons sans euvre.</p>
                    <p xml:id="d001l427" n="2" rend="numbered">Et l'enemy d'infer, quy volentiers pourchasse discort et guerre entre la gent, si
                    condust la chose a ce que une nave vint de Surie en Jene et porta novelles des otrages
                    et des maus que pissans faysseent a jenevés a Acre, et fu si grant remour en Gene
                    que chascun cria: «Guerre a Pize!».</p>
                    <p xml:id="d001l428" n="3" rend="numbered">En seluy jour estoit un lain armé de pizans en Jene, quy avoit porté .i. mesage ||
                    [156] de Pise a faire le respons as jenevés sur le fait de juge de Cheniere, quy se
                    party et tourna en Pise sans rien faire.</p>
                    <lb/>
                </div2>
                <div2 xml:id="d001c206" n="206">
                    <head>[206]</head>
                    <p xml:id="d001l429" n="1" rend="numbered">(442) Le comun de Jene arma .xx. guallees et fu lor chevetaine le dit amiraill sire
                    Thomas Espine, qui [a]la [a] .ii. ihles qui sont des pizans et prés de Pise, et les
                    prist, et depesa et destrust l'un ihle, celle quy a nom Planoge, et l'autre, quy ot
                    nom l'Elbe, si prirent les abitans de sele ihle et donerent lor femes et lor anfans
                    en hostage as jenevés, et promirent qui se terent pour le coumun de Jene, mais dedens
                    poy de tens tournerent au comun de Pize et laisserent lor ostages.</p>
                    <lb/>
                </div2>
                <div2 xml:id="d001c207" n="207">
                    <head>[207]</head>
                    <p xml:id="d001l430" n="1" rend="numbered">(443) Sire Thomas Espine demoura en siaus ihles et li sembla quy ne faisoit rien entre
                    .ii., de partir ou de demourer, et sa gent meismes le hasteent mout de partir, mais
                    tel fu l'aventure qu'il promist de tendre .i. jour la et nient plus.</p>
                    <p xml:id="d001l431" n="2" rend="numbered">Et quant vint l'endemain, il virent paristre .ii. coulonbés armés et alerent encontre
                    yaus, et si tost come les coulonbés virent les guallees, si se myrent a fouir et geterent
                    .i. barill en l'aigue, mais les guallees les chasserent tant que les prirent et prirent
                    || [156v] le baril au quel il troverent dedens moult de letres, par les queles furent
                    seus coment .v. naves et .v. guallees de pizans veneent et porteent argent, qu'il
                    aveent amasé de l'argentiere de le[u]r chastiau quy a nom Castel de Castre, dont Pize
                    resut grant damage.</p>
                    <lb/>
                </div2>
                <div2 xml:id="d001c208" n="208">
                    <head>[208]</head>
                    <p xml:id="d001l432" n="1" rend="numbered">(444) Et en l'autre an aprés les jenevés armerent .xv. guallees et fu lor amiraill
                    sire Origue Damar, et ala en cours sur pisans sestu Oric Damar, si prist une petite
                    nave por la quele il ot novelles, par les gens quy estoient dedens, coment en Pize
                    s'armet .xxv. guallees quy deveent condure .iii. naves quy porteent gens d'armes en
                    Sardeine, a Castel de Castre.</p>
                    <p xml:id="d001l433" n="2" rend="numbered">Et sur seste chose que je vos dy, .v. guallees de marchans jenevés qui aleent et veneent
                    de Romanie passerent par ses guallees d'Oriyc Damar et le dit sire Oric si les retint
                    par force o luy, et se fist a estre plus fort si se trovasent aveuc siaus de pizans,
                    quy furent .xxv.</p>
                    <p xml:id="d001l434" n="3" rend="numbered">Et estant ensi atendant, les .xxv. guallees de pizans et les .iii. naves nissirent
                    et les trova .i. si fort tens quy les desparty des naves, car les naves velegierent
                    toute la nut et le matin eurent grant bonase, et les guallees de Jene les aveent veu
                    passer de la nut avant et les trasseent toute la nut a petit velles de chanavas, a
                    grant || [157] travail et a grant doulour, et le matin se troverent a la viste des
                    naves, esfondrerent l'une, la ou il esteent les chevaus, et les conbatirent une fes
                    moult fort, et a la segonde les pizans ne porrent plus et se rendirent, et les menerent
                    en Jene, et fu pris entre les autres [des] naves .i. grant conte de Pize, quy fu nomé
                    conte Face.</p>
                    <p xml:id="d001l435" n="4" rend="numbered">Mais le jour que il furent pris si con je vos ay dit, les .xxv. guallees de pissans
                    quy les conduyssoient jongnierent la a my jour et virent lor naves prises, et les
                    jenevés les envaïrent et les envestirent et fu la bataille entr'eaus, mais pissans
                    aveent toute nut soufert grant paine de la fortune, et nen ont pas si usé ni apris
                    le travaill de la mer con les jenevés, et si furent de mau corage de lor naves, quy
                    les virent prises, si furent vencus, et prirent les jenevés .xii. ou .xiii. guallees,
                    et les autres furent d'autre part en une flote.</p>
                    <p xml:id="d001l436" n="5" rend="numbered">Les jenevés esteent las et travaillés et le soulaill estoit couché, si laisserent
                    le combatre et firent de lor guallees un serne entour seles des pisans pour prendre
                    les le matin, mais il avint autrement, que a mi nuit escure siaus gualees des pizans,
                    .xii. ou .xiii. que il furent, se partirent si coyement que il ne furent sentis, et
                    s'en alerent sauvement, sauve le || [157v] damage quy resurent a la bataille.</p>
                    <lb/>
                </div2>
                <div2 xml:id="d001c209" n="209">
                    <head>[209]</head>
                    <p xml:id="d001l437" n="1" rend="numbered">(445) Q[u]ant le comun de Pize ot resseu si grant damage con vos avés oÿ, san plussors
                    vassiaus menus et naves que jenevés lor aveent pris, si eurent conseil de metre tout
                    pour tout, et armerent .xxxv. guallees.</p>
                    <p xml:id="d001l438" n="2" rend="numbered">Et a sel tens avoient siaus de Pize .i. apostau en Pize, quy estoit un grant home
                    de Veneyse, quy avoit nom messire Aubert Morizin, et fist venir de Veneyse plusours
                    gens a sos dou coumun de Pise, et les mirent devant la sité sur lor guallees, et se
                    partirent et vindrent devant la sité de Jene, et fu lor capitan sestu dit Aubert Morizin,
                    et y demourerent .ii. jours.</p>
                    <lb/>
                </div2>
                <div2 xml:id="d001c210" n="210">
                    <head>[210]</head>
                    <p xml:id="d001l439" n="1" rend="numbered">(446) Les jenevés tantost armerent .lxx. gualees, et dedens se un mau tens se mist
                    et pizans douterent le mau tens, pour ce que seluy leuc est aspre et mauvais et leuc
                    de leur enemis, si s'en partirent et tournerent en Pise.</p>
                    <p xml:id="d001l440" n="2" rend="numbered">Et les jenevés, quy furent aparaillés, si tost con le tens abonasa, si se mirent aler
                    aprés les pisans et aloient par lor trasse, celon les choses qui troveent en la mer,
                    quy chaye[en]t des gallees, et alant enssi il encontrerent .xx. guallees de Jene d'un
                    lor chevetain, quy a nom messire Benoit Zacarie, au quel il mostrerent le signal quy
                    || [158] est usé entr'eaus, et s'asemblerent tous ensemble, et fu lor conseil de non
                    mostrer tout lor guallees, mais mostrer .lx. ou .lxx., par ce que pisans nissent plus
                    volentiers, et le firent ensi, qu'il mostrerent .lx. alant a vele et les autres .xxx.
                    esteent derieres sans veles.</p>
                    <p xml:id="d001l441" n="3" rend="numbered">Et quant siaus de Pise virent si poy de gualees, si remonterent sur lor guallees,
                    et furent .lxxxiiii., et armerent pluzours barquetes et saities, en quei avoit aubalestriers
                    dedens.</p>
                    <lb/>
                </div2>
                <div2 xml:id="d001c211" n="211">
                    <head>[211]</head>
                    <p xml:id="d001l442" n="1" rend="numbered">(447) [Qu]ant les guallees de Pize furent hors, messire Aubert Morysin fu desus, et
                    seluy les mist a ceste enprize, et si furent .ii. estendars, l'un estoit toute vermeille
                    et avoit la fugure de Nostre Dame, quy estoit toute blanche, tenant Jhesu Crist en
                    ses bras.</p>
                    <p xml:id="d001l443" n="2" rend="numbered">Et quant pizans furent yssus et virent que jenevés aveent asés plus de guallees quy
                    ne pareent, si furent repentis de lor yssue, mais riens ne lor valut, que partir ne
                    poeent ains estoient a la veryté.</p>
                    <p xml:id="d001l444" n="3" rend="numbered">Et se fu a un jor d'une feste que jenevés apelent saint Isist, quy vient a .vi. jours
                    d'aoust, et nous faizons en Surie celuy jour la feste de saint Sauvor. [158v]</p>
                    <lb/>
                </div2>
                <div2 xml:id="d001c212" n="212">
                    <head>[212]</head>
                    <p xml:id="d001l445" n="1" rend="numbered">(448) Estant les uns devant les autres dou matin jusques au vespres, et pizans furent
                    mout chargés d'armes, et faysoit grant chaut, si que il suerent si fort que il devindrent
                    tout aigue, et les jenevés tout le jour furent sans armes, fres et repos.</p>
                    <p xml:id="d001l446" n="2" rend="numbered">Et se vos volés dire coment pisans ne les aleent enoïer, sachés que il eusent bien
                    fait, mais les jenevés n'eusent pas atendu con sil quy guayteent lor point, si come
                    vos orés, ni partir pizans n'i poeent, qu'il ne lor fust esté honte et damage.</p>
                    <p xml:id="d001l447" n="3" rend="numbered">Pizans avoient lor guallees groces et chargees par les bandes des escus [plus] grans
                    que en prendre [poeent], por ce que il mostreent et fait avoient, car pluyssours guallees
                    avoient par engin fait a lor proe se arganel que, quant il tourneent, avoient espees
                    longues de .ii. paumes chascune et large d'un paume de cane, quy tourneent come un
                    molin, et ausi avoient flayaus quy tornoyent ausi come je vos devise.</p>
                    <lb/>
                </div2>
                <div2 xml:id="d001c213" n="213">
                    <head>[213]</head>
                    <p xml:id="d001l448" n="1" rend="numbered">(449) Quant les jenevés virent que pissans furent bien esté a soulail armés et le
                    soulail fu deriere les espaules, firent douner pain et vin a lor gens et puis s'armerent
                    et alerent || [159] envestir les gualees des pizans.</p>
                    <p xml:id="d001l449" n="2" rend="numbered">Et fu la bataille mout mortau, dont il avint que sire Beneit Sacarie fist arbourer
                    .ii. de ses gualees et se fist lier une longue corde et forte de l'arbre de l'une
                    guallee a l'arbre de l'autre, et ensy que ses .ii. guallees, quy aveent ceste dite
                    corde a travers de l'un arbre a l'autre, si prirent une voge de bien lyés et alerent
                    envestir la gualee de l'amirail des pizans, la ou estoit l'estendar vermeil, dont
                    la corde vint a travers la perche, dont le dit estendar en l'une gualee fu d'une part
                    et l'autre fu de l'autre bande, et brizerent la perche de l'estendar et chaÿ, dont
                    les jenevés prirent baudour et hasterent les pisans et jeterent cry: «Sus, sus as
                    pizans!», qui se desconfirent et perdirent a selle fois .xlviii. gualees, et fu pris
                    lor capitaine, sire Aubert Moryssin, qui fu [fe]ru en la chiere .ii. fes aparans.</p>
                    <lb/>
                </div2>
                <div2 xml:id="d001c214" n="214">
                    <head>[214]</head>
                    <p xml:id="d001l450" n="1" rend="numbered">(450) Les jenevés alerent en Jene et menerent mout de pizans pris, et rendirent grace
                    a Nostre Seignor de celle victoire.</p>
                    <lb/>
                </div2>
                <div2 xml:id="d001c215" n="215">
                    <head>[215]</head>
                    <p xml:id="d001l451" n="1" rend="numbered">(451) Depuis seste grant perte que pizans resurent, il furent de tout rous et ne orent
                    plus de poer armer, et les jenevés manderent sire Beneit Zacarie et gualees au ||
                    [159v] port des pizans, et abatirent .ii. tours dou port, et coingnia monee et se
                    party et laissa .vi. gualees pour garder le port, que nul n'y entrast n'en issist,
                    et furent pizans moult destroit.</p>
                    <p xml:id="d001l452" n="2" rend="numbered">Et sachés que pizans perdirent, a cele fois et par pluzors autres fois, homes d'armes
                    .xxiim., des ques se trova en Jene .xviim. en prisson, et perdirent guallees .lxviii.
                    et autres leins .l. et plus, et en tel point estoit Pisse con je vos dis, et tous
                    siaus quy faizeent escale par Pize la firent par Jene pour naveger en mer.</p>
                    <lb/>
                </div2>
                <div2 xml:id="d001c216" n="216">
                    <head>[216]</head>
                    <p xml:id="d001l453" n="1" rend="numbered">(452) Siaus de Jene armerent autre fois et vindrent a Plonbin, dou coutei de Pize,
                    et desendirent en terre, et pizans saillirent d'un agait et tuerent pluzours jenevés
                    et prirent aucuns, entre les ques fu pris .i. des gentils homes de Jene, quy ot nom
                    Nicoloze Damar, et pizans a seluy tallierent la teste veant les jenevés des guallees,
                    et les jenevés taille[re]nt les pour seluy a .iiic. pizans, quy aveent pris.</p>
                    <lb/>
                </div2>
                <div2 xml:id="d001c217" n="217">
                    <head>[217]</head>
                    <p xml:id="d001l454" n="1" rend="numbered">(453) Syaus de Plonbin armerent aprés se .ii. guallees et .i. lain, quy furent mout
                    bons et ligiers, pour corsegier, et se partirent dou Plonbin et se mirent a aler en
                    cours sur jenevés, et firent damage a la rivyere de Jene par || [160] les viletes,
                    et cy tost come il furent descovers si se partirent et alerent en autres aigues.</p>
                    <p xml:id="d001l455" n="2" rend="numbered">Et avint en se que le comun de Jene armerent .v. gualees quy lor alerent aprés, et
                    les troverent as aigues de Tunes et lor dounerent chasse si prés que il furent asaillis
                    desus, et fu chassant a vele, mais la vele chaÿ jus de la gallee de Jene par l'arbre
                    quy brisa, et ensi eschaperent les plonbinés.</p>
                    <p xml:id="d001l456" n="3" rend="numbered">Et ceste gualee quy eschapa ensi con vous oyés, si fu d'un vaillant bachelier de Plonbin,
                    quy avoit [nom] Maillyant, a quy je oÿ se retraire au maistre, et le chevetaine des
                    .v. guallees des jenevés si fu .i. vaillant home et ansien, mais il [ne] savait assés
                    de guerre de mer.</p>
                    <lb/>
                </div2>
                <div2 xml:id="d001c218" n="218">
                    <head>[218]</head>
                    <p xml:id="d001l457" n="1" rend="numbered">(454) Les lains de Plonbin alerent en Surie et a Acre, sestu sire Rolant Dasser estoit
                    tourné en Jene et fu ordené sire Thomas Espine pour aler mesage au prince Baymont
                    de Triple, et ly fu armé une gualee, et ses .v. gualees de Rolant le deveent acompaigner,
                    pour ce que l'on savet que les leins de Plonbin estoient venus en Surie et aveent
                    fait aucun damage as jenevés.</p>
                    <p xml:id="d001l458" n="2" rend="numbered">Il se vindrent de Jene et ariverent a Bafe, et sire Thomas Espine se party de Rolant
                    Dasser || [160v] et ala en sa gualee soule en Alixandre mesage au soudan, et Rolant
                    Dasser s'en vint droit au port d'Acre de nut, subitement.</p>
                    <p xml:id="d001l459" n="3" rend="numbered">Et dehors le port troverent pluissors barques de pesqours, poulains pizans, et pernans
                    les furent sentis, si que les .ii. leins des plonbinés estoient yssus hors des esquel
                    de la Tour des Moches, ne say ou il devoient aler, et s'en fouirent dedens le port,
                    et les gualees des jenevés les chasserent jusques devant le Port de Cheene, et l'une
                    gualee adura, et saillirent des guallees a l'aigue, et tirerent hors la gualee.</p>
                    <p xml:id="d001l460" n="4" rend="numbered">Le matin, au jour fait, quy fu le samedy, la vegile de Paintecouste, ardirent au port
                    d'Acre une grant nave de pizans, quy estoit de sire Raymont Drapier, chargee de nouzilles
                    et d'autres biens, et le comandour dou Temple, frere Tibaut Gaudin, requist en grasse
                    les povres pesqours que il avoient pris, et il les manda, et party seluy jour et ala
                    faire la Pentecoste a Sur.</p>
                    <p xml:id="d001l461" n="5" rend="numbered">Le maistre dou Temple estoit au Chastiau Pelerin, et Mayllant de Plonbin a son lein
                    estoit la pour parler au maistre dou Temple et prendre congé de luy por aler outremer,
                    mais avet autre entendement, car luy et les autres .ii. leins de sa conserve deveent
                    || [161] aler ver Alixandre, pour encontrer sire Thomas Espine, qu'il sauveent qu'il
                    estoit la, et quant il sot que les gualees de jenevés estoient venus a Acre, si tira
                    sa gualee des sous le murs dou chastiau et mist la gent en terre, et l'endemain eut
                    novelles que monseignor le maistre qu'il estoit alés a Sur, et Maillan a son lein
                    ala a Acre.</p>
                    <lb/>
                </div2>
                <div2 xml:id="d001c219" n="219">
                    <head>[219]</head>
                    <p xml:id="d001l462" n="1" rend="numbered">(455) Monseignor le maistre vint a Acre, et pizans et venesiens si armerent plusors
                    leins tant qu'il furent .xi. leins de tire, c'est a ssaver .iii. de Plonbin et .ii.
                    de venessiens et .vi. tarides, mais il n'avoit as tarides que .i. home par banc quy
                    voguet et conbators assés, et panfles barboutés plus de .xl. en quei avet abalestriers,
                    et les tarides estoient barboutés tout entour de tables et de escus quy estoient grevees,
                    et mirent .i. grant estendar de Saint Marc et fu lor amiraill .i. venessien que je
                    ne vos sais nomer.</p>
                    <lb/>
                </div2>
                <div2 xml:id="d001c220" n="220">
                    <head>[220]</head>
                    <p xml:id="d001l463" n="1" rend="numbered">(456) Et quant vint le samedy, les huytaimes de la Pentecouste, les gualees de Jene
                    vindrent a la Cale dou Marquis, et furent .v. et une || [161v] grose saitie de .lxxx.
                    rins et .ii. coulonbiaus, et monseignor le maistre issi parler a yaus et lor pria
                    de tourner a Sur, et sire Rolant Dassier promy de torner par enssi que ses henemis
                    n'en yssisent, car aprés luy seroit honte de partir.</p>
                    <p xml:id="d001l464" n="2" rend="numbered">Et le maistre li dist que pizans et venesiens ly aveent promis de non yssir hors dou
                    port tant que lor seroit respons, et sur ses paroles l'armement des pizans yssi et
                    sire Rolant Dasser ala encontre a biass en poy pour tirer les hors, a se que le vent
                    l'esparpeilliast, et sur le biasser cuyderont pizans que il fouyssent et les hulerent
                    fort, et siaus alerent et prirent le port si tost que il furent armés a grant aysse
                    avant ce que pizans furent retornés, mais quant il furent prés jenevés les asaillirent
                    de lanses longues et de pieres et de cariaus que il en tuerent aucuns et nafrerent
                    pluisours, dont les pisans s'en alerent vers le pont de Veneyse, quy miaus a miaus.</p>
                    <p xml:id="d001l465" n="3" rend="numbered">Siaus des tarides se lanserent a l'aigue, et jeterent les jenevés .i. rampagour sur
                    la taride la ou estoyt l'estendar de Veneyse, pour tirer la, mais Maillia[n]te ly
                    fist sourgre .i. ancre de proue, et quant les jenevés la sentirent dure a tirer, si
                    taillerent le caf dou rampagour et laisserent sur la taride a tout la chaene, le quel
                    fu veu devant la loge || [162] de Veneyse.</p>
                    <p xml:id="d001l466" n="4" rend="numbered">Sire Rolant Dasser si fu au port .iii. jors, que onques pour rien que l'on seust faire
                    nul ne vost monter sur l'aigue, et les jenevés se partirent et alerent a Sur et revindrent
                    au port d'Acre, et atendy luy et si se party et ala a Sur.</p>
                    <lb/>
                </div2>
                <div2 xml:id="d001c221" n="221">
                    <head>[221]</head>
                    <p xml:id="d001l467" n="1" rend="numbered">(457) Sire Thomas Espine fist son mesage au soudan et s'en party et vint droit a Triple,
                    et dist sa mesagerie au prince, et puis si s'en vint, et puis qu'il fu party dou prince,
                    ordena que, quant le dit sire Thomas tornereit a ly pour aver respons, il le devet
                    prendre et metre en prison, mes un chevalier dou conseil dou prince fist a saver au
                    maistre.</p>
                    <p xml:id="d001l468" n="2" rend="numbered">Monseignor le maistre me douna selle letre que le chevalier li manda, mais il osta
                    le nom a force, et je sans le noms la mandais a sire Thoumas Espine, por la quel letre
                    il se garda d'aler au prince.</p>
                    <lb/>
                </div2>
                <div2 xml:id="d001c222" n="222">
                    <head>[222]</head>
                    <p xml:id="d001l469" n="1" rend="numbered">(458) Encores autre fois vindrent les gualees de sire Rolant Daesser, et sire Thomas
                    o luy, et furent .vi. guallees et asegerent le port, si que pissans ny venessiens
                    nul n'en yssi a yaus, et prirent .i. grant leing de pissans quy venoit de Damiate,
                    quy estraca la spelage, et eschaperent les persones.</p>
                    <p xml:id="d001l470" n="2" rend="numbered">Et sire Thomas Espine parla au maistre au Cazal Ynbert, et || [162v] puis se party
                    et ala a Sur.</p>
                    <lb/>
                </div2>
                <div2 xml:id="d001c223" n="223">
                    <head>[223]</head>
                    <p xml:id="d001l471" n="1" rend="numbered">(459) Encores vint un autre fois sire Rolant Daesser au port et demoura .iiii. jours,
                    et dist qui ne se partiroit dou port d'Acre se l'on ny chasast les plonbinés.</p>
                    <lb/>
                </div2>
                <div2 xml:id="d001c224" n="224">
                    <head>[224]</head>
                    <p xml:id="d001l472" n="1" rend="numbered">(460) Les seignors d'Acre virent que ceste chose qu'il faizoit estoit layde a la crestienté
                    et pereliouse, que sarazins poreent prendre sample de ce faire, si li manderent mesages
                    .ii. freres menors, priant ly de partir dou port.</p>
                    <p xml:id="d001l473" n="2" rend="numbered">Son respons fu qu'il se partiroit a lor priere, par enssi que tous les seignors d'Acre
                    ly feissent une chartre, coment a lor priere estoit il party dou port, et li firent
                    de ce une chartre, see[lees] dou seau dou baill, quy tenoit leuc dou roy, et dou Temple
                    et de l'Ospitau, et en tel maniere se party que depuis ne revint.</p>
                    <p xml:id="d001l474" n="3" rend="numbered">Et autrement ne le porent chasser, car il avoit ligieres gualees et atendoit quent
                    il voloit et aleit quent il voloit, et pizans ne fu nul quy vozist plus monter as
                    gualees por combatre.</p>
                    <p xml:id="d001l475" n="4" rend="numbered">Et ores ne vous dirais plus de seste raysson, car il nen y a plus a dire, et vos diray
                    autre chose. [163]</p>
                    <lb/>
                </div2>
                <div2 xml:id="d001c225" n="225">
                    <head>[225]</head>
                    <p xml:id="d001l476" n="1" rend="numbered">(461) En se dit an de .m. et .iic. et .lxxxvi[i]. avint que le soudan de Babiloine
                    si ot grant riote et contens a .i. grant amiraill quy avoit nom Sencor Lesquar, seluy
                    qui fu delivré des tatars pour change dou fis dou roy d'Ermenie, con je le vos ais
                    dit si arier.</p>
                    <p xml:id="d001l477" n="2" rend="numbered">Cestu dit amiraill se party de Babiloine a grant cantité de gens et vint a Domas,
                    et la cuyda susmetre a son poyer mais il ne post, et se parti et ala a .i. chastiau
                    que sarazins tenoient et a nom Sahone, et fu avant dou prince, et le prist et se mist
                    dedens.</p>
                    <lb/>
                </div2>
                <div2 xml:id="d001c226" n="226">
                    <head>[226]</head>
                    <p xml:id="d001l478" n="1" rend="numbered">(462) Le soudan, quant il entendy que cestu li eut pris son chastiau, manda .i. grant
                    host de Babiloine et .i. sien amiraill chevetaine, Turentay, quy vint a tout cest
                    host a seluy chastiau de Saoune et l'asege[a], et Sencor Lescar, quy nen avoit pas
                    tant de gent quy peust yssir contre luy, si rendy le chastiau, et sestu Turentay s'en
                    party et vint en une ville dou prince, quy anom La Liche, et la prist.</p>
                    <lb/>
                </div2>
                <div2 xml:id="d001c227" n="227">
                    <head>[227]</head>
                    <p xml:id="d001l479" n="1" rend="numbered">(463) Et ore vous veul dire ce qu'il avint a Naples au conte d'Artois en se dit an.</p>
                    <p xml:id="d001l480" n="2" rend="numbered">A .xxiiii. jours dou mes de gun, la vegile de saint Johan Batiste, de Mesine vindrent
                    a Naples .xliiii. guallees, et le conte d'Artois, quy || [163v] estoit en leuc dou
                    roy, si fist armer et nyssi encontre et se combaty a siaus de Mesine, et dura la bataille
                    de tyerse jusques a vespres, et en la fin furent desconfis siaus de Naples, et si
                    eut que pris que mors de frans homes de la lengue de France, et y fu pris le conte
                    de Bretaine et messire Johan de Monfort, conte d'Esquilac et de Montecaius, et messire
                    Guy de Monfort, quy morut la en prizon, et se fu seluy quy tailla la teste a Henry
                    d'Elemaigne, et plusours autre que je ne sais nomer, dont le damage fu grant.</p>
                    <lb/>
                </div2>
                <div2 xml:id="d001c228" n="228">
                    <head>[228]</head>
                    <p xml:id="d001l481" n="1" rend="numbered">(464) Et en se meymes an de .m. et .iic. et .lxxxvii., a .xix. jours dou mois de huitovre,
                    le prince Beymont, prince d'Antioche et conte de Triple, trespassa de se siecle et
                    morut, et depuis luy nen eut autre prinse, car il nen eut nul enfant, et eschut le
                    prinsee a une soue seur, feme de messire Marguo de Tocy, quy estoit amiraill dou roy
                    Charle en Poille au jour.</p>
                    <lb/>
                </div2>
                <div2 xml:id="d001c229" n="229">
                    <head>[229]</head>
                    <p xml:id="d001l482" n="1" rend="numbered">(465) Et en l'an de .m. et .iic. et .lxxxviii. de Crist vos diray une grant meschanse
                    quy avint a la crestienté de Surie.</p>
                    <lb/>
                </div2>
                <div2 xml:id="d001c230" n="230">
                    <head>[230]</head>
                    <p xml:id="d001l483" n="1" rend="numbered">(466) Il avint chose que le prince devant dit fu mort, que les chevaliers s'asemblerent
                    et alerent a la princesse, mere de ce dit || [164] prince, et ly distrent que il voreent
                    volentiers que li pleust de metre aucune persone quy gouvernast la sité, car elle
                    n'i poiet entendre pour son deul que elle demenoit, et elle lor respondy que elle
                    manderoit querre tel persone que bien governeroit eaus et la terre, et yaus li respondirent
                    que bien lor plaisseit.</p>
                    <lb/>
                </div2>
                <div2 xml:id="d001c231" n="231">
                    <head>[231]</head>
                    <p xml:id="d001l484" n="1" rend="numbered">(467) Q[u]ant vint aucuns jours aprrés il entendirent que elle devoit faire venir
                    le vesque de Tourtouse, pour le quel il avoient eu contens et ryote et grant escandele
                    entr'iaus, et troverent letres coument la princesse [fist] por luy faire venir, si
                    distrent entre iaus quy ne le souferoient et alerent a la princese et ly mostrerent
                    les letres, et li distrent que ce vesque estoit lor henemy et quy ne seroit ja lor
                    governeor, et se partirent et alerent a conseill.</p>
                    <p xml:id="d001l485" n="2" rend="numbered">Et adons ordenerent une coumune al henor de la beate Virge Marye, mere de Dieu, et
                    ordenerent chevetaines et prevost et se qu'il lor sembla a faire, et se maintindrent
                    par yaus.</p>
                    <p xml:id="d001l486" n="3" rend="numbered">Et a ce que il fucent plus fors, si manderent .i. mesage en Jene, quy ot nom Pierre
                    Dauberguamo, notaire, et qu'il mandassent a Triple et eaus mandereent toutes lor raysons,
                    dont le coumun si lor manda messire Beneit Zacarie || [164v] [et] .v. gualees, et
                    vint a Triple.</p>
                    <p xml:id="d001l487" n="4" rend="numbered">Le resurent a grant henour et a grant joie, et quant il ariva a Triple il trova le
                    maistre dou Temple et le maistre de l'Ospitau et des alemans et le baill de Veneyse,
                    quy estoi[en]t dehors les portes de Triple en tentes et pavelions herbergés, et estoient
                    venus por metre acort entre la seur dou prince, dame Lusie, et les gens de Triple.</p>
                    <lb/>
                </div2>
                <div2 xml:id="d001c232" n="232">
                    <head>[232]</head>
                    <p xml:id="d001l488" n="1" rend="numbered">(468) Et ores vous diray coment seste dame Lucie de Puille, quant le prince morut,
                    la novelle ala outremer, et messire Marguo de Toucy, amirail dou roy Charle, manda
                    seste dame, quy estoit sa espouze et seur dou prince, a Acre, et la manda recomander
                    a l'Ospitau de Saint Johan.</p>
                    <p xml:id="d001l489" n="2" rend="numbered">Dont les ospitalliers la prirent a maintenir et la menerent a .i. chastiau, quy a
                    nom Nefin, qui est prés de Triple a .iiii. liues, et se tenoi[en]t por la dite dame
                    come selle quy estoit dame et heir dou prince, et pareill fois les ospitaliers aveent
                    eu bataille a siaus de Triple, de quey aucuns freres et autres furent mors.</p>
                    <p xml:id="d001l490" n="3" rend="numbered">Et manderent siaus de Triple une letre a la dame desus dit, par la quelle yaus li
                    faissoient saver que a elle n'estoit mye chose selee, coment elle devoit bien saver,
                    les outrages que son frere le || [165] prince lor avoit fait, et encores ly faiseent
                    saver que son pere le prince et son ayol lor aveent tous jours fait moult de maus
                    et d'outrages et de force a chevaliers et as bourgois et as autres gens, que il ne
                    voleent plus soufrir a ce que yaus et lor ansestres, qui furent au conquest de la
                    terre de Triple, aveent soufert et pacé.</p>
                    <p xml:id="d001l491" n="4" rend="numbered">Et pour non venir plus a celle condecion aveent ordené et fait .i. coumun entr'iaus
                    a l'enor de Dieu et de Nostre Dame, a quy nom lor comun est noumé, et que il ne l'on
                    fait pour dezeriter nul arme ny contre sainte yglise, ains estoit fait pour maintenir
                    chascun en son droit et en sa raison, et que il sont aparaillés de resever la come
                    dame, par enssi que elle jurast a la coumune de soustenir et maintenir la dite coumune,
                    et se elle ne vyaut jurer, bien ly faiseent a saver que il ne la souferoient d'entrer
                    a Triple a nul tens, si deussent enguager ou vendre tout se que il ont jusques a la
                    chemise de lor femes et de lor enfans.</p>
                    <p xml:id="d001l492" n="5" rend="numbered">Et sur ce que il li f[i]rent ce, manderent les dites gualees venir des jenevés, dont
                    il en furent plus eschif de l'acorder, et se partirent ses seignors, le maistre dou
                    Temple et de l'Ospitau et des alemans et le baill || [165v] de Veneyse, quy estoient
                    la venus pour metre aucun acort, et s'en vindrent a Acre sans rien faire.</p>
                    <lb/>
                </div2>
                <div2 xml:id="d001c233" n="233">
                    <head>[233]</head>
                    <p xml:id="d001l493" n="1" rend="numbered">(469) Le dit sire Beneit et la coumune de Triple firent compaignie au coumun de Jene
                    et lor proumyrent de rendre et douner tout se quy estoit de lor raison, mais au coumensement
                    lor donerent par dedens la ville de Triple une devise de rues qui dee[nt] estre de
                    lor apartenanses.</p>
                    <p xml:id="d001l494" n="2" rend="numbered">Et madame Lusie s'en vint a Acre et sir Beneit Zacarie ala en Ermenie.</p>
                    <lb/>
                </div2>
                <div2 xml:id="d001c234" n="234">
                    <head>[234]</head>
                    <p xml:id="d001l495" n="1" rend="numbered">(470) L'entedement de messire Berthelemé de Giblet si fu d'aver la fille dou seignor
                    de Giblet a son fis, et sa fille deust estre feme dou seignor de Giblet, quy estoit
                    anfant, et plusors autres franchises fusent otrees a chevaliers et a bourgés que trop
                    seroit lonc a metre par escrit, et de ceste choze manderent une letres, que ce elle
                    vossist, madame Lucie, otreer ceste lor requeste et otroer as jenevés se que lor aveent
                    douné soulement, sans douner lor plus, que yaus la reseverent pour dame et ne doureent
                    as jenevés nul autre choze.</p>
                    <lb/>
                </div2>
                <div2 xml:id="d001c235" n="235">
                    <head>[235]</head>
                    <p xml:id="d001l496" n="1" rend="numbered">(471) La dame resut ceste letre et se conseilla || [166] sur la forme de la letre,
                    si que ceste letre ala par aucune mains, tant quy fu une persone quy la encontre escrist
                    et la manda a sire Beneit Zacarie en Ermenie.</p>
                    <lb/>
                </div2>
                <div2 xml:id="d001c236" n="236">
                    <head>[236]</head>
                    <p xml:id="d001l497" n="1" rend="numbered">(472) Le dit sire Beneit resut sele dite letre entre vees, venant vers Triple, et
                    quant sire Beneit resut la letre et [on li] rendy la tenor, il ne fist nul semblant,
                    et entra a Triple et fu .i. jour et s'en party et ala a Sur, et la manda a Acre a
                    madame Lucie que, se elle vosist venir en adresement o luy des raizons dou coumune,
                    qu'ele venist a Sur et amenast son conseill, et se elle ne vozist venir, seust elle
                    bien qu'il feret venir de Jene .l. gualees a Triple, et aprés elle ny en seroit jamais
                    dame.</p>
                    <p xml:id="d001l498" n="2" rend="numbered">Et quant la dame oÿ ce mandement, se que le dit Benoit Zacarie avoit mandé, si se
                    conseilla a son conseil l'Ospitau, quy li armerent une saitie et la menerent a Sur,
                    dont frere Bonyface de Calamandrane de l'Ospitau, .i. grant seignor, vint a la dite
                    dame et parlerent ensemble au dit sire Beneit, et tant y ot dit et debaty d'une ||
                    [166v] part et d'autre quy s'acorderent au gré des .ii. parties et alerent a Triple.</p>
                    <p xml:id="d001l499" n="3" rend="numbered">Mais je vos laira de lor fait et vos diray un autre rayson quy touche a yaus.</p>
                    <lb/>
                </div2>
                <div2 xml:id="d001c237" n="237">
                    <head>[237]</head>
                    <p xml:id="d001l500" n="1" rend="numbered">(473) Il avint enssi que quant les jenevés furent venus a Triple, con vos avés oÿ,
                    .ii. persones monterent d'Alisandre au soudan, que je poree dire que il sont se je
                    voree, et parlerent au soudan et li mostrerent coument Triple par elle, sans les jenevés,
                    armereit ligierement de .x. a .xv. leins, «et ores que jenevés l'ont a lor main il
                    en armeront .xxx., car jeneveus de toutes pars veront a Triple, et s'il ont Triple
                    il seront seignors de ses aigues et convera que siaus qui veront en Alyssandre seront
                    a lor mercy, alant et venant et dedens le port, la quel choze tourne a grant peril
                    des marchans quy huzent en vostre royaume».</p>
                    <lb/>
                </div2>
                <div2 xml:id="d001c238" n="238">
                    <head>[238]</head>
                    <p xml:id="d001l501" n="1" rend="numbered">(474) Quant le soudan l'oÿ si ly sembla que ceste estoit rayson quy sembloit bien
                    que ensy deust estre, et le my en euvre si com il mostra aprés, et parmy tout se il
                    avoit grant volenté contre Triple pour le prince, quy fu a Domas quant les tatars
                    le prirent et fist mout de honte as sarrazins, dont le || [167] soudan eut conseil
                    a ses amiraus et ordenerent d'aler a Triple.</p>
                    <p xml:id="d001l502" n="2" rend="numbered">Et fist aparailler les gens d'armes et les camés par les chemins, mais il y avoit
                    .i. amirail quy estoit ansien et .i. des .iiii. qui sostenoient la painime, si fist
                    a saver a monseignor le maistre dou Temple seste novele, et avoit nom sestu amirail
                    Hemir Salah, quy estoit husé d'avertir le maistre dou Temple dou proufit de la crestienté
                    quant le soudan voloit grever la crestienté en aucune maniere, et costoit au maistre
                    de biaus prezens chascun an, que il ly mandoit.</p>
                    <p xml:id="d001l503" n="3" rend="numbered">Et quant le soudan fu hors a la Salahie, et tout son host, le maistre manda .i. home
                    de sa mahnee a siaus de Triple, coment le soudan venoit sur yaus a Triple, dont il
                    ne vostrent croire, et dyzeent quy venoient prendre Nefin, et autres diseent laides
                    paroles dou maistre, que se faiseit il pour eaus esfreer, pour ce que il eussent bezoing
                    de faire le meneier vers le soudan, et senblereit que il l'eust fait retorner, mais
                    il ne venoit mie.</p>
                    <p xml:id="d001l504" n="4" rend="numbered">Et quant le soudan fu venu plus avant le maistre manda .i. autre mesage de grant aparance,
                    se fu frere Reddeceur, frere chevalier espaignol, et lor fist saver coument le soudan
                    [venoit], et a tout se furent il entre .ii., dou creire ou non, || [167v] et toute
                    fois ordenerent lor fait, et Reddeceur revint a Acre, et le soudan vint devant Triple.</p>
                    <p xml:id="d001l505" n="5" rend="numbered">Et monseignor Aumaury de Lezingniau, frere dou roy Henry, roy de Jerusalem et de Chipre,
                    quy s'apelet seignor de Sur et counestable dou royaume de Jerusalem, vint a Triple
                    et mena belle gent d'armes, chevaliers et autres, et y vint le mareschau dou Temple,
                    frere Jofrey de Vendac, et frere Piere de Montade, coumandour d'Acre, et free Reddeceur,
                    et plussors freres de l'Ospitau, et plussors chevaliers et sergans dou roy de France,
                    et avoit des jenevés .iiii. gualees et .ii. de venesiens, quy vindrent puisses, et
                    pisans y vindrent assés, quy estoient henemis des jenevés et de siaus de Triple, de
                    quey se failly poi que il nen y ot entre yaus .i. mavais haitin, et meismes ospitaliers
                    avoient grose volenté a siaus de Triple, pour la guerre que il avoyent eu quant il
                    teneent Nefin.</p>
                    <p xml:id="d001l506" n="6" rend="numbered">Ensement y avoit .iii. grans dames, il avoit la feme dou prince [et la seur dou prince]
                    et madame de Sur, la feme qui fu de monseignor Johan de Monfort, seignor dou Toron,
                    quy avoit tenu le baillage de Triple come le plus prochain hair aparant tant que madame
                    Lucie fu venue, et estoit meymes la terre moult puplee et plaine de mout || [168]
                    bones gens, chevaliers et bourgeis et d'autres gens.</p>
                    <lb/>
                </div2>
                <div2 xml:id="d001c239" n="239">
                    <head>[239]</head>
                    <p xml:id="d001l507" n="1" rend="numbered">(475) Le soudan Melec el Mensour asega la cité de Triple le jour dou jeusdy, a .xvii.
                    jours dou mois de mars dou dit an, et toute seste gent que je vos ais devant només
                    si vindrent a secoure la, aucuns avant que elle fu asegee et autres aprés.</p>
                    <lb/>
                </div2>
                <div2 xml:id="d001c240" n="240">
                    <head>[240]</head>
                    <p xml:id="d001l508" n="1" rend="numbered">(476) Le soudan dresa ses engins, et grans et petis, et fist son bucher par devant
                    la ville et ses carabohas, et sailly la terre et fist ses mines desous terre et vint
                    dedens les premiers focés.</p>
                    <lb/>
                </div2>
                <div2 xml:id="d001c241" n="241">
                    <head>[241]</head>
                    <p xml:id="d001l509" n="1" rend="numbered">(477) La sité fu mout forte, et de fors murs masonés, mais le soudan si la fist asailir
                    et charger par les plus feuble leuc quy fust en la ville, ce fu la Tour dou Vesque,
                    qui estoit veille durement, et tant y ferirent les engins qu'elle fu toute depessee,
                    et ensement la Tour de l'Ospitau, quy estoit forte et neuve, si fu meymes si fendue
                    que chevau peust paser parmy.</p>
                    <p xml:id="d001l510" n="2" rend="numbered">Le soudan avoit si grant gent que en chascune archere estoit ordené de traire .xx.
                    archers sarazins, si que nul de nos abalestriers nen ozet mostrer l'eul pour traire
                    d'arc || [168v] ni d'abalestre, et s'il aloit pour trayre si estoit tantost feru,
                    si que la ville estoit en moult mal condicion.</p>
                    <p xml:id="d001l511" n="3" rend="numbered">Et parmy tout se les marchans venesiens, quy avoient la les .ii. gualees, s'i recuillire[n]t
                    pour aler en Ermenie, pour ce que il virent que la terre estoit sur prendre, et quant
                    Beneit vi que venesiens estoient recuillis, si se douta quy ne le preyssent ses gualees
                    et le layssasent en terre, luy et sa gent, si nen avereent ou recuillir au bezoing
                    et poreent estre perdus, et pour ceste dout si se recully, luy et sa gent, sur ses
                    gualees.</p>
                    <p xml:id="d001l512" n="4" rend="numbered">Et adons s'apersurent sarazins que il avoit poy de defendeors et la hasterent tant
                    que au derain la vylle fu si afeblie que a un asaut la prirent sarazins, a .xxvi.
                    jours dou mois d'avril dou dit an, et fu par faute de defendeors, que l'un pour l'autre
                    guerpi sa defence.</p>
                    <p xml:id="d001l513" n="5" rend="numbered">Et eschaperent les .iii. dames que je vos nomay, la feme dou prince et la seur dou
                    prince, madame Lusie, et la dame de Sur, feme qui fu de messire Johan de Monfort,
                    et tous les grans seignors que je vos nomeray, messire Aumaury, frere dou roy Henry,
                    quy s'apeloit seignor de Sur por ce que le roy, puis la mort de messire Johan de Monfort
                    et de messire Anfrey son frere, le roy Henry douna Sur a sestu sien frere, messire
                    Aumaury, et le fist counestable dou royaume de Jerusalem, et eschapa ausi le mareschau
                    dou Temple || [169] et le comandour de l'Ospitau, frere Mahé de Clermont, et messire
                    Johan de Grill, chevetaine des gens dou roy de France et seneschau dou royaume de
                    Jerusalem.</p>
                    <p xml:id="d001l514" n="6" rend="numbered">Tous ses que je vos ays només se recuillirent […] povre gent, et entre les quels fu
                    mort messire Berthelemé de Giblet, maire et chevetaine, messire Henry de Giblet eschapa,
                    et morut en la bataille frere Piere de Moncade, coumandour dou Temple, et Guilerme
                    de Cardone, frere dou Temple, et fu pris vif frere Reddecuer, et frere Huguet, fis
                    dou conte d'Enpures, frere dou Temple, et meymes furent mort et pris aucuns freres
                    de l'Ospitau de Saint Johan.</p>
                    <lb/>
                </div2>
                <div2 xml:id="d001c242" n="242">
                    <head>[242]</head>
                    <p xml:id="d001l515" n="1" rend="numbered">(478) Et enssi avint seste grant mesaventure de la sité de Triple, con je vos ais
                    dit, et le soudan la fist abatre toute a terre, que vos ne troverés une soule mayson
                    entiere, et ce a esté pour achaisson d'une ville que sarazins ont labouré en un leuc
                    quy a nom Mont Pelerin, qui est loins de la mer, en sus de Triple mains d'une liue,
                    et s'apele la vile de Triple la Neuve.</p>
                    <lb/>
                </div2>
                <div2 xml:id="d001c243" n="243">
                    <head>[243]</head>
                    <p xml:id="d001l516" n="1" rend="numbered">(479) Depuis la perte de Triple le roy Henry party de Chipre et vint a Acre .iii.
                    jors aprés, et ferma la trive de Surie et de Chipre au soudan, et le jura le roy au
                    soudan et le soudan au roy, et le || [169v] soudan au mes d'aoust tourna en Babiloine
                    et le roy Henry retorna en Chipre a .xxvi. jours de setembre dou dit an, et si laissa
                    a Acre a son leuc messire Aumaury, seignor de Sur, son frere.</p>
                    <p xml:id="d001l517" n="2" rend="numbered">Et ores vos diray la maniere et la rayson coment Acre fu prize de sarazins.</p>
                    <lb/>
                </div2>
                <div2 xml:id="d001c244" n="244">
                    <head>[244]</head>
                    <p xml:id="d001l518" n="1" rend="numbered">(480) Il avint enssi que, pour achaison de la perte de Triple, le pape manda .xx.
                    gualees de secours a la sité d'Acre, le ques gualees furent armés en Veneyze et fu
                    lor capitaine .i. grant home de Veneize quy se noumoit l'Escople, quy fu fis dou duc
                    de Veneyse, sire Lorens Toupie, que mors estoit, et il vint .i. chevalier grant vavasour,
                    quy ot nom le Rous de Souly, et se cruyserent et vindrent a Acre mout de menues gens
                    d'Itaille.</p>
                    <p xml:id="d001l519" n="2" rend="numbered">Et estant ceste gent a Acre, la trive que le roy avoit fait au soudan se maintenoit
                    bien entre les .ii. parties, et les povres vilains sarazins entreent a Acre et porteent
                    les biens a vendre, si com il avoient uzé a faire.</p>
                    <p xml:id="d001l520" n="3" rend="numbered">Si avint .i. jour, par l'euvre de l'ennemy d'infer, que volentiers porchasse males
                    heuvres entre bones gens, fist enssy que ses cruyssés, qui estoient venus pour bien
                    faire et pour l'arme d'yaus au secours de la sité d'Acre, si vindrent a ssa destrussion,
                    car il coururent .i. jor par la terre d'Acre et mirent a l'espee tous les povres vilains
                    qui porteent les biens a Acre || [170] a vendre et forment et autres choses, quy estoient
                    sarazins des cazaus dou pourpris d'Acre, et ausi meimes tuerent pluissors suriens
                    qui porteent barbes et estoient de la ley de Gresse, que pour lor barbes les tuerent
                    en change de sarazins, la quele chose fu trop mau faite, et ce fu la chose pour coy
                    Acre fu prise de sarazins, con vos entenderés.</p>
                    <lb/>
                </div2>
                <div2 xml:id="d001c245" n="245">
                    <head>[245]</head>
                    <p xml:id="d001l521" n="1" rend="numbered">(481) Q[u]ant le vilains furent mors, si com vos avés oÿ, la novele fu dite au soudan
                    en Babiloine, le quel en fu mout courousé et menassa moult la gent d'Acre, et meismes
                    si ly fu porté les chemizes baniés de sanc de siaus quy furent mors, et ja soit se
                    que le soudan eut eu propres de grever la sité d'Acre, toute fois il manda ses mesages
                    as seignors d'Acre, coument il avoit trive as crestiens et que sur trive l'on li avoit
                    fait et tué ses gens vilains sarazins, et requeroit l'amende et la justize de siaus
                    qui avoient se fait.</p>
                    <p xml:id="d001l522" n="2" rend="numbered">Les seignors d'Acre furent sur ce fait au conseil et, entre plusours paroles dites
                    entre yaus, monseignor le maistre dou Temple consillya que l'on preist, de tout les
                    prisoniers de la prison reau et dou Temple et de l'Ospitau et des pizans et venessiens,
                    siaus quy devoient morir pour les malefaites, et dire que ses estoient siaus quy avoient
                    route la trive et tué || [170v] les vilains sarazins, «et ensy se tera apayé le soudan,
                    et le debouterons de nos grever par ceste justize que l'on fera de ses, puis que il
                    deveent morir».</p>
                    <p xml:id="d001l523" n="3" rend="numbered">De seste chose furent aucuns que s'i acorderent, mais pluisors autres ne s'en acorderent
                    mye, et remest la chose que riens ne se fist, et firent respons au soudan si com il
                    lor sembla a faire, mais, celon se que je peus entendre, il manderent dire au soudan
                    que ses cruyssés qui avoient se fait estoient gens estrangiers d'outremer, et non
                    pas de lor justize, as quels il ne lor pooient metre main desus.</p>
                    <p xml:id="d001l524" n="4" rend="numbered">De quei le soudan se tint mal apayé, et atira son fait et ses engins, et acrut son
                    host de gens d'armes assés, et fist aparellier les camés par la berrie pour son passer,
                    c'est a saver les plasses et les viandes, et manda .i. sien amyraill, quy ot nom Tocso,
                    as parties d'Acre, quy demoura .iiii. mes entre Chastiau Pelerin et Sezaire, et [avoit]
                    faite tailyer buche de quey il deveent faire lor buhcher, ausi come guarides contre
                    la sité d'Acre, et disoit que ceste buche devoit aler en Babiloine, pour se que crestiens
                    ne s'aperseussent.</p>
                    <p xml:id="d001l525" n="5" rend="numbered">Et dedens se Etmir Salah, amirail, quy estoit amy dou maistre dou Temple, fist a saver
                    au dit maistre que le soudan en toutes manyeres devoit venir aseger Acre, dont le
                    maistre dou Temple le fist a saver a tous les seignors || [171] d'Acre, et ne le vostrent
                    croire.</p>
                    <lb/>
                </div2>
                <div2 xml:id="d001c246" n="246">
                    <head>[246]</head>
                    <p xml:id="d001l526" n="1" rend="numbered">(482) Et quant il vint en l'an de l'incarnassion de Nostre Seignor Jhesu Crist .m.
                    et .iic. et .xc., au mois de huitovre, le soudan parti de Babiloine, Melec el Mensour,
                    et vint a tout son poier en .i. leuc qui se dit la Salahie, [et li prist un mau] de
                    quei il morut, et l'achaison de sa mort je la vos devyzerais en ce livre.</p>
                    <lb/>
                </div2>
                <div2 xml:id="d001c247" n="247">
                    <head>[247]</head>
                    <p xml:id="d001l527" n="1" rend="numbered">(483) Cestu soudan si avet noury .i. garson qui estoit turc, et tant l'avansa que
                    aprés le soudan nen avoit nul en painime quy fust plus puissant de luy, et avoit nom
                    Turentay.</p>
                    <p xml:id="d001l528" n="2" rend="numbered">Or fu dit que par sa grant puissance il monta a si grant orguell quy cuida estre soudan,
                    se le soudan moreit, et pour ce il fist tant que il enpouzouna le soudan, en maniere
                    que il en fu aperseu.</p>
                    <p xml:id="d001l529" n="3" rend="numbered">Et quant le soudan vint a mort, il fist venir son aihné fis et li dist coment il moreit
                    et que il ly enchargoit et prioit de parfaire l'enprize que il avoit enpris d'aler
                    prendre Acre et vengier le sanc des sarazins qui furent tués.</p>
                    <p xml:id="d001l530" n="4" rend="numbered">Le fis ly promist, et aprés ly pria de faire morir Turentay, pour se que il l'avoit
                    mort par poissons.</p>
                    <p xml:id="d001l531" n="5" rend="numbered">Le fis tint tout se que le pere li encharga, si come vos l'entendrés. [171v]</p>
                    <lb/>
                </div2>
                <div2 xml:id="d001c248" n="248">
                    <head>[248]</head>
                    <p xml:id="d001l532" n="1" rend="numbered">(484) Le soudan sur ce morut et fu enterés, et tant tost cele nuit [le fis] fist prendre
                    sestu Turentay et le fist estrendre devant luy a revers, les mains fort liés, et li
                    monta a genoulls sur le pis et de ses mains meymes ly aracha la barbe, et ly dist:
                    «Dehliau, tu as tué mon pere et je te feray morir!», et puis le fist prendre et tuer
                    et desmenbrer sans sepulture, dont aucuns distrent que il gehi coment que il enpoussouna
                    le soudan, mais coument que ce fu il morut enssy.</p>
                    <p xml:id="d001l533" n="2" rend="numbered">L'ost de Babiloine ne se mut de la ou il estoit, hors de Babiloine, et le soudan novyau,
                    fis de cestu quy fu mort, qui se fist apeler Melec el Esseraf, vy l'ost aparaillié
                    et les camés par les chemins, et se mist a venir a Acre a moult grant gent a chevau
                    et a pié, et dit l'on que il furent plus de .lxxm. homes a chevau, et gens a pié plus
                    de .c. et .lm. et plus.</p>
                    <p xml:id="d001l534" n="3" rend="numbered">A Acre nen avoit de tout, entre femes et homes et enfans, que de .xxx. a .xlm., des
                    quels estoient a chevau de .viic. a .viiic., et a pié a conter les cruissés avoit
                    entour de .xiiim.</p>
                    <lb/>
                </div2>
                <div2 xml:id="d001c249" n="249">
                    <head>[249]</head>
                    <p xml:id="d001l535" n="1" rend="numbered">(485) Syaus d'Acre, quant il oïrent que le soudan Melec el Mensour [estoit mort],
                    con vos avés oÿ, si erent grant joie et cuyderent estre delyvrés, mais ne penseent
                    pas que cestu autre soudan Melec el Esseraf deust au premier an de sa seignorie si
                    tost chevaucher en ost, || [172] et por se ce dounerent grant merveilles, et s'atirerent
                    de sa venue d'engins et d'autres choses que mestier lor fu, et garnirent bien leur
                    garides et y comencerent a faire lor guais, si come l'on doit faire quant l'on a henemy,
                    et ordenerent un mesage tous siaus d'Acre, et present qui ly man[derent], et furent
                    les mesages messire Phelipe Mainebeuf, chevalier d'Acre, quy savoit mout bien le lenguage
                    saraziné, et .i. frere dou Temple, chevalier, quy ot nom frere Berthelemé Pizan et
                    estoit nés de Chipre, et .i. frere de l'Ospitau et .i. escrivain, quy ot nom Jorge.</p>
                    <p xml:id="d001l536" n="2" rend="numbered">Et furent devant le soudan, quy refuza les letres et le present, et retint les mesages
                    en prison, con se soit chose que, avant se que les mesages furent mandés au soudan,
                    le soudan manda letres au maistre dou Temple, qui furent encontre escrites de letres
                    sarazinezes en letres fransezes, escrites de ma main, le quel contre escrit je portay
                    et mostray a monseignor le maistre et a tous les seignors d'Acre, c'est a saver au
                    patriarche et leguat, et au maistre de l'Ospitau, frere Johan de Villiers, et au coumandour
                    des alemans, car lor maistre estoit partis, outre le gré des seignors d'Acre, et ala
                    en Poille demourer, et le mostray au consle de Pize et au baill de Veneize, que nul
                    ne vost asertefier que le || [172v] soudan venist tant que se fust bien aproché et
                    que siaus d'Acre le manderent lor mesages, con vos l'avés oÿ.</p>
                    <lb/>
                </div2>
                <div2 xml:id="d001c250" n="250">
                    <head>[250]</head>
                    <p xml:id="d001l537" n="1" rend="numbered">(486) Or vous vyaus mostrer la tenour de la dite letre, que lou soudan manda au dit
                    maistre dou Temple, si porés savoir en quel guyze est devizee le salus que le soudan
                    manda en ses letres, quy devizeent ensy.</p>
                    <lb/>
                </div2>
                <div2 xml:id="d001c251" n="251">
                    <head>[251]</head>
                    <p xml:id="d001l538" n="1" rend="numbered">(487) «Le soudan des soudans, le roy des roys, le seignor des seignors, Melec el Esseraf,
                    le puyssant, le redouté, le chasteours de rebels, le chasseour des frans et des tatars
                    et des ermins, aracheour des chastiaus des mains des mescreans, seignor des .ii. mers,
                    serveour de .ii. sains pelerinage, Calohon el Salahie, [a] vous le maistre, noble
                    maistre dou Temple, le veritable et sage, salus et nostre boune volenté.</p>
                    <p xml:id="d001l539" n="2" rend="numbered">Pour ce que vos avés estés home veritable si vous mandons letres et nostre volenté,
                    et vos faisons a saver que nous venons en vos parties por amender les tors fais, pour
                    quey nos ne volons que la comunauté d'Acre nous dee mander letres ny prezent, car
                    nos ne le resevons point».</p>
                    <lb/>
                </div2>
                <div2 xml:id="d001c252" n="252">
                    <head>[252]</head>
                    <p xml:id="d001l540" n="1" rend="numbered">(488) Et tel fu le mandement et la tenour [173] de la dite letre dou soudan con vous
                    avés oÿ, mais ja pour ce ne laisserent de mander leur mesages, si con je le vos ay
                    dit, les quels fure[n]t arestés et mandés en prison en Babiloine, la ou il morurent
                    depus a grant mesaize.</p>
                    <lb/>
                </div2>
                <div2 xml:id="d001c253" n="253">
                    <head>[253]</head>
                    <p xml:id="d001l541" n="1" rend="numbered">(489) Le soudan vint devant Acre et l'asega par .i. jeusdy, a .v. jours d'avril, en
                    l'an de .m. et .iic. et .xc.i. de l'incarnasion de Crist, et la prist a .xviii. jours
                    dou mois de may prochain venant dou dit an.</p>
                    <p xml:id="d001l542" n="2" rend="numbered">Ores entenderés coument il avint.</p>
                    <lb/>
                </div2>
                <div2 xml:id="d001c254" n="254">
                    <head>[254]</head>
                    <p xml:id="d001l543" n="1" rend="numbered">(490) Le soudan si fist fermer ses tentes et ses pavellions moult prés l'un de l'autre,
                    quy tenoient dou Toron alant jusques vers la Semerrie, que tout le plain fu couvert
                    de tentes, et la tente dou soudan, quy s'apele “dehlis”, estoit sur .i. toron hautet,
                    la ou ele avoit une bele tour et jardins et vignes dou Temple, le quel dehlis estoit
                    tout vermeill et [avoit] une porte overte vers la sité d'Acre, et est ensy huzé des
                    soudans, que vers la [ou la] porte dou dehlis est overte, chascun seit que le soudan
                    doit aler par sel chemin.</p>
                    <p xml:id="d001l544" n="2" rend="numbered">viii. jours demoura devant Acre sans riens faire, fors aucune fois avoit aucun hutin
                    de nos gens a la leur, quy aucuns en moroit d'une part et d'autre, et a terme || [173v]
                    de ses .viii. jours adreserent et aseirent au point lor engins, que la piere quy getoi[en]t
                    pezoit un quintar.</p>
                    <p xml:id="d001l545" n="3" rend="numbered">L'un de ses engins, quy avoit nom Haveben, quy vient a dire ‘Yrious’, si estoit devers
                    la garde dou Temple, et l'autre engin, quy getet contre la garde des pizans, avoit
                    nom le Mensour, c'est a dire ‘le Victoire’, et l'autre grant, que je ne vos le say
                    nomer, getoit contre la garde de l'Ospitau, et le cart engin getoit contre une grant
                    tour, quy a nom la Tour Maudite, qui est a segons murs, et est de la garde dou roy.</p>
                    <lb/>
                </div2>
                <div2 xml:id="d001c255" n="255">
                    <head>[255]</head>
                    <p xml:id="d001l546" n="1" rend="numbered">(491) Il mirent escus grans et escus fais de verges, la premiere nut, rengés contre
                    nos murs, et la segonde nut les acosterent plus avant, et la tierse nut aussi les
                    acosterent, et tant les acosterent que il vindrent sur la douve dou focé, et deriere
                    les dis escus avoit les gens d'armes desendus de lor chevaus en terre et l'arc en
                    la main.</p>
                    <p xml:id="d001l547" n="2" rend="numbered">Et se l'on vozist dire coment l'on les laysoit aprocher tant avant, l'on ne les poiet
                    defendre, et vos diray pour coy: seste gent avoient lor gent a chevau tous armés,
                    a chevaus covers, de l'un chef de la sité jusques a l'autre, qui est a entendre de
                    l'un mer jusques a l'autre, || [174] et estoient ses plus de .xvm., et changeent .iiii.
                    changes le jour, si quy lor venoit poy poy de travaill, et se nul de nos gens fussent
                    yssus a siaus quy estoient deriere les escus, ses quy lor estoi[en]t ariere dos il
                    les eussent secourrus et defendus, con se soit chose que aucune fois nyssirent nos
                    gens a yaus, dont ses a chevau les defendeent, si que en la fin vindrent sur la douve
                    dou focé, con je vos ais dit.</p>
                    <p xml:id="d001l548" n="3" rend="numbered">Et porteent siaus a chevau la buche, chascun sur le col de son chevau, a .iiii. et
                    a .v. les busches, et les jeteent deriere les escus, que quant veneit la nuit si les
                    meteent par devant lor escus et lyeent une corde par desus, et deveneit come .i. mur
                    que .i. engin n'i eust riens fait, car aucuns de nos meens engins lanseent et fereent
                    desus et ne faizeent riens a yaus, [mais] reboutoit la piere au focé.</p>
                    <p xml:id="d001l549" n="4" rend="numbered">Et aprés dreserent lor carabouhas, quy sont engins petis turqueis quy se tirent as
                    mains, et geteent mout souvent et faizoient plus de mau a la gent que les grans engins,
                    que le leuc ou le carabouha lanset nul nen ozet acoster, et par devant lor carabouha
                    avoient fait dehauchee bien fort et si haut que nul ni poiet ferir ni lanser a siaus
                    quy || [174v] le tirent.</p>
                    <p xml:id="d001l550" n="5" rend="numbered">Et ensy dura seste besoine tant come il mineent, car .i. grant amiraill, qui ot nom
                    Etlesgay, si estoit ordené contre une tourete neuve as premiers murs devant la Tour
                    Maudite, quy se disoit la Tor dou Roy, cestu Elesgay fist miner contre sele dite tor,
                    et ausi minerent .i. baril qui se disoit le Baril dou Roy, et l'apuerent tout, dont
                    nostre gent mirent le feu et le firent chaÿr tout en .i. mont.</p>
                    <p xml:id="d001l551" n="6" rend="numbered">Et meymes firent un autre mine les sarazins contre la Tour de la Contesse de Blois,
                    que elle fist faire quent elle vint desa mer por l'armé d'elle, et nos gens lor faisoient
                    mynes encontre et se defendeent vigourouzement, mais sarazins veneent tous jours gens
                    fres, por se que il estoient grant gent.</p>
                    <p xml:id="d001l552" n="7" rend="numbered">Et quant vint .i. jour nostre gent furent au conseill de nissir de toutes pars, a
                    chevau et a pié, et ardre le buscher, si avint que monseignor le maistre dou Temple
                    et sa gent et messire Johan [de Grely et Ote] de Granson et autres chevaliers [vindrent]
                    une nuit devers la partie dou Temple, qui estoit a l'[o]utremer de la Porte de Saint
                    Ladre, et ordena le maistre .i. provensau, quy estoit visconte dou bort a Acre, de
                    metre le feuc a buhcher dou grant engin dou soudan, et nissirent celle nuit et furent
                    jusques au dit buhcher, et seluy qui dut geter le feuc, et le geta sur paour en tel
                    maniere quy vint court, et chaÿ a terre et alumet sur || [175] terre.</p>
                    <p xml:id="d001l553" n="8" rend="numbered">Tous siaus sarazins quy la se troverent furent tous mors, gens a chevau et a pié,
                    et de nostre gent freres et chevaliers dou siecle alerent sy avant entre les paveillons,
                    que lor chevaus s'enconbrerent as jambes des cordes des tentes et trabucheent, et
                    adons les sarazins les tueent, et en tel maniere perdimes sele nuit .xviii. homes
                    a chevau, frere dou Temple et chevaliers dou siecle, mais l'on prist pluzours escus
                    et targes sarazinés et trombes et nacares, et retorna mon seignor et sa gent a Acre.</p>
                    <p xml:id="d001l554" n="9" rend="numbered">Entre vees l'on trova pluisours sarazins enbuschés, que l'on les ocist tous, car la
                    lune luyseit come jour et pour ce les vi l'on si bien, et tant vous dis qu'e[n] seluy
                    leu si fu le seignor de Haman quy se ralia o sa gent et nos vint acostant par le sabelon
                    as pilés, quy traioient a nostre gent, et nafrerent aucuns, et nen ozerent enveir
                    nos gens, et sachés que il estoient un grant par semblant de .iim. persounes a chevau,
                    mais nostre gent nen estoient de toutes gens, chevaliers et autres et freres et valés
                    et tricoples, .iiic.</p>
                    <p xml:id="d001l555" n="10" rend="numbered">Et en les autres leus quy fu ordené ensi a faire, ne fu rien fait, car sarazins s'en
                    apersurent et s'en prirent garde, car il chargerent crestiens si fort que il tornerent
                    sans riens faire.</p>
                    <lb/>
                </div2>
                <div2 xml:id="d001c256" n="256">
                    <head>[256]</head>
                    <p xml:id="d001l556" n="1" rend="numbered">(492) Encores fu ordené que tous les seignors et le || [175v] poier d'Acre a chevau
                    [deussent] yssir a demy nut de la Porte Saint Antoine et ferir subitement sur les
                    sarazins, et fu ce fait ordené priveement, que nul ne le sot tant que l'on coumanda:
                    «Montés a chevau!».</p>
                    <p xml:id="d001l557" n="2" rend="numbered">Et quant nos gens furent montés et yssus hors de la Porte de Saint Anthoine, et la
                    lune a sel oure nen rayeit mie, ains esteit moult escur, et sarazins furent avertis
                    et firent .i. si grant luminaire [de] fanons quy sembloit est[r]e jour entre yaus,
                    et se vindrent sur nostre gent une si grant eschelle ou il y eut bien .xm., et chargerent
                    nostre gent si durement de pilés traire qui sembloit que ce fust pleue, de quei nostre
                    gent ne le porent endurer et repairerent dedens la sité, et si ot gens a chevau blesiés
                    plussors.</p>
                    <p xml:id="d001l558" n="3" rend="numbered">En tel doulour et en tel condession estoient nostre gent a la sité d'Acre, et ja se
                    disoit noveles que le roy Henry devet venir de Chipre a bon secours qu'il amenoit,
                    et l'on l'atendoit de jour en jour.</p>
                    <lb/>
                </div2>
                <div2 xml:id="d001c257" n="257">
                    <head>[257]</head>
                    <p xml:id="d001l559" n="1" rend="numbered">(493) Le roy avoit semons sa gent en Chipre et les asembla, et se party de Famagouste
                    et ariva a Acre a .iiii. jours de may.</p>
                    <p xml:id="d001l560" n="2" rend="numbered">La ville estoit en mauvais point car, si con je vos ais dit, le bail fu mené et estoit
                    cheü, la tour estoit minee, mais toute fois fu grant confort a la gent || [176] sa
                    venue, et sur ce que le roy vint, aprés poy de jors manderent mesages au soudan messire
                    Guillaume de Villyer, chevalier, et .i. home de la maihnee dou maistre dou Temple,
                    Guillaume de Cafrane, et le soudan vint de son dehlit par devant la porte de la ville,
                    qui disoit l'on Porte dou Leguat, et fu defendu d'une part et d'autre de non traire.</p>
                    <p xml:id="d001l561" n="3" rend="numbered">Les messages nyssirent desarmés et furent par devant le soudan, quy estoit dedens
                    .i. petit pavillion et, tant tost con les mesages l'eurent salué a genoullons par
                    .iii. fois, si les aprocha vers luy et lor dist: «M'avés vous porté le cles de la
                    ville?», et les mesages respondirent que ce n'estoit mie sité que se doit rendre de
                    ligier, et que il venoient a luy por ly requerre aucune manyere de pitié pour le povre
                    peuple.</p>
                    <p xml:id="d001l562" n="4" rend="numbered">Et adons le soudan lor dist: «Je vos feray tant de grace que vous me vudés les pieres
                    soulement et enportés tout l'autre, et yssés et alés vos ent, et se vous fai ge pour
                    vostre roy qui est venu et qui est enfant, si con je sus, et autre chosse je ne vos
                    feray», et les mesages adons ly distrent que se ne poiet estre, «car la gent d'outremer
                    nos tereent a traytours», et il dist: «Donc vos en alés, que je ne vos feray autre».</p>
                    <p xml:id="d001l563" n="5" rend="numbered">Et sur ses paroles .i. engin estoit, que les crussés governerent a la Porte dou Leguat,
                    || [176v] et ne say par quel aventure il traist, et vint la piere si prés dou paveillon
                    ou le soudan estoit, et les messages, que le soudan par bachelerie, non volant mau
                    faire, si se leva en piés et mist sa main sur s'espee et traist bien une paume et
                    dist: «A pors punais, quy me tient que je ne vos taille les testes!», et Lesejay si
                    ly dist: «Sire, Dieu nos en gart de soulier le fer de vostre espee au sanc des pors,
                    car siaus quy ont trait si ont fait que traytours, mais vos les lairés aler com siaus
                    quy sont vos remanans».</p>
                    <p xml:id="d001l564" n="6" rend="numbered">Et s'en tournerent les mesages a Acre, et comensierent puis lor labour de traire les
                    uns as autres de manguenyaus et de se qu'il avoient uzé au faire come henemis.</p>
                    <lb/>
                </div2>
                <div2 xml:id="d001c258" n="258">
                    <head>[258]</head>
                    <p xml:id="d001l565" n="1" rend="numbered">(494) La tour neuve, que l'on disoit la Tour dou Roy, si fu si menee que la frontiere
                    devant chey en .i. mont par dedens le focé, si que par desus les pieres ne se poyeent
                    passer, dont les sarazins firent saqués petis de chanevaus plains de sablon, et chascun
                    home a chevau porta .i. sac sur le col de sa beste et le geta a sarazins dou buscher,
                    quy estoient la en sel endroit, et quant vint la nut siaus prirent les saqués et les
                    estendirent sur les pierres et planerent coum un pauvement.</p>
                    <p xml:id="d001l566" n="2" rend="numbered">Et l'endemain, le mecredy, a vespres, passerent sur les sacs et prirent la dite tour,
                    quy avoit encore la moytié de la || [177] vote entiere devers la ville tout en piés,
                    et furent nostre gent main a defendre la tour, et ne valut rien la defence que il
                    la prirent et myrent l'enseigne dou soudan, si que nos atorsames les engins et escandelyames
                    a lanser a la tour, et lanserent et aucun tuerent, ny ja pour ce ne la guerpirent.</p>
                    <p xml:id="d001l567" n="3" rend="numbered">Et nostre gent, quant il virent la dite tour prise, si labourerent un edifiement de
                    marain encuré quy s'apelle chat, et mirent gens par dedens que siaus sarazins quy
                    avoient pris la tour ne peussent passer avant.</p>
                    <lb/>
                </div2>
                <div2 xml:id="d001c259" n="259">
                    <head>[259]</head>
                    <p xml:id="d001l568" n="1" rend="numbered">(495) Cant la tour fu enssi prisse con je vos devisse, la gent furent moult esmaiés
                    et tout le plus monterent lor femes et leur anfans sur mer, et quant vint l'endemain,
                    le jeusdy, il fist un mout mau tens et fu la mer si grose que les femes et anfans,
                    qui estoient montés au vaussiaus, ne le porent soufrir et desendirent en terre et
                    tournerent en lor mayssons.</p>
                    <lb/>
                </div2>
                <div2 xml:id="d001c260" n="260">
                    <head>[260]</head>
                    <p xml:id="d001l569" n="1" rend="numbered">(496) Et quant vint le jour dou vendredy, avant le jour une nacare souna moult fort
                    et a son de selle nacare, quy avoit moult oryble vois et moult grant, les sarazins
                    asaillierent la cité || [177v] d'Acre de toutes pars, et le leuc dont il entrerent
                    premier si fu par ceste maleite tour que il avoient prise.</p>
                    <p xml:id="d001l570" n="2" rend="numbered">Et vos diray la maniere coument il veneent.</p>
                    <lb/>
                </div2>
                <div2 xml:id="d001c261" n="261">
                    <head>[261]</head>
                    <p xml:id="d001l571" n="1" rend="numbered">(497) Il vindrent tous a pié, quy furent tant sans nonbre, et par devant veneent seaus
                    quy porteent grans targes hautes, et aprés veneent seaus quy jeteent le feuc gryzés,
                    et aprés estoient siaus qui trayoient les pilés et seetes enpenés si espessement quy
                    senbloit pleue quy venist dou siel, et nostre gent quy estoient dedens le chat, l'abandonerent.</p>
                    <p xml:id="d001l572" n="2" rend="numbered">Sur se ses sarazins que je vos dis prirent .ii. vees, puis que il furent entre les
                    .ii. murs de la vylle, c'est a entendre entre les premiers murs et focés, quy se dizoit
                    la barbaquane, et entre les grans murs et les focés de la sité, dont les uns entrerent
                    par une porte d'une grant tour, quy se disoit la Tor Maudite, et alerent vers Saint
                    Romano, la ou les pizans avoient lor grant engins, les autres en tindrent lor chemin
                    alant a la Porte de Saint Antoine.</p>
                    <lb/>
                </div2>
                <div2 xml:id="d001c262" n="262">
                    <head>[262]</head>
                    <p xml:id="d001l573" n="1" rend="numbered">(498) Le maistre dou Temple, quy estoit a ssa herberge, et son couvent qui estoit
                    a lor defence, si com il senty la nacare souner, s'il sembla que sarazins douneent
                    aucun asaut, et prist .x. ou .xii. freres et || [178] sa mehnee et vint vers la Porte
                    de Saint Antoine tot par entre les .ii. murs, et passa par la garde de l'Ospitau et
                    mena le maistre de l'Ospitau o luy, le quel mena aucuns de ses freres o luy, et vindrent
                    a la Porte de Saint Antoine et troverent ses sarazins venant a pié, s'atirerent a
                    yaus et riens ne valut, si con je vos ais devisé, et aucuns chevaliers de Chipre et
                    de la terre et sergans a pié, car sarazins furent trop de gens.</p>
                    <p xml:id="d001l574" n="2" rend="numbered">Et quant les .ii. maistres dou Temple et de l'Ospitau furent venus la si poindans
                    sur eaus, si sembloit ferir sur .i. mur de piere, et siaus quy getoient le feuc grizés
                    le getoient ensi souvent et si espés que la fumee estoit si grant que l'on ne veoit
                    l'autre [que] a grant poine, et parmy la fumee les archiers trayeent espessement les
                    pilés enpenees, qui bleseent nostre gent et nos bestes trop malement.</p>
                    <p xml:id="d001l575" n="3" rend="numbered">Et avint que par le feuc qu'il getoient fu pris dou feuc .i. povre valét englés si
                    malement que son suvreseigniau fu alumé, qui n'ot nul quy le secourust, que il ot
                    ars la chere et puis tout son cors, et alumet ausi con se fust .i. chauderon de puis,
                    et la morut, et quant se le avint il estoit a pié, que sa beste li fu tuee desous
                    luy.</p>
                    <p xml:id="d001l576" n="4" rend="numbered">Et quant sarazins avoient en poy demouré, si leveent lor escus et passerent .i. poy
                    avant, et quant [on] lor pounoit desus, et il en caleent tant tost lor escus et aresteent,
                    et tout jour le jeter dou feuc et des pilés ne sesoit de labourer, || [178v] et demoura
                    seste ryote et sestu huitein jusques a tierce.</p>
                    <p xml:id="d001l577" n="5" rend="numbered">Et en ce myleuc avint une grant mesaventure, par la quele ses sarazins que si entroyent,
                    que je vos dis, entrerent plus legierement, et que toute la gent furent mescouragés.</p>
                    <p xml:id="d001l578" n="6" rend="numbered">L'achaison si fu que .i. pilet vint vers le maistre dou Temple, et au lever que le
                    maistre fist de sa main senestre, et n'en avoit point d'escu fors son dart a sa mayn
                    destre a sel pilet, le fery sous l'aselle, et li entra une paume de canne dedens le
                    cors, quant il vint au vent la ou les plates ne jonient point, car ses ne furent mye
                    ses curasses fiables, ains furent curasse legiere d'armer ligierement a .i. cry.</p>
                    <p xml:id="d001l579" n="7" rend="numbered">Et quant il se senty feru au mort, si se mist a aler, et l'on cuyda que il s'en alast
                    volentiers pour soy sauver, et celuy dou confanon le vy aler, si se mist aler devant
                    luy, et adons toute sa mehnee le seguyrent, et ensi come il s'en aloit bien .xx. des
                    crussés do Val d'Espolite li vindrent au devant et ly distrent: «A pour Dieu, sire,
                    ne vos partés, car la ville sera tant tost perdue!», et il lor respondy hautement,
                    que chascun l'oÿ: «Seignors, je ne peus plus, car je suy mort, veés le cop», et adons
                    veyme nos le pilet clavé en son cors.</p>
                    <p xml:id="d001l580" n="8" rend="numbered">Et sur cele parole il jeta le dart en terre et torsa le col et vost chaïr de la beste,
                    mais sa mehnee saillirent jus de lor bestes et le soustindrent et le || [179] deschevaucherent
                    et le myrent sur .i. escu quy troverent la jeté, quy estoit pauvés grant et lonc,
                    et le porterent a enterer par la Porte de Saint Antoigne, et la troverent cloze, et
                    troverent une petite porte quy avoit .i. pont alant sur le focé en l'ostel de damoysele
                    Marie, quy [fu] jadis de messire Jaque de l'Amandelee, et la le desarmerent sa mehnee
                    et ly taillerent les curases sur les espaules, car autrement ne se post faire pour
                    le cop que il avoit, et puis a tout ses espaulieres le mirent dedens un covertour
                    et le porterent vers la marine, c'est a saver en la splage qui est entre la boucherie
                    ou l'on tueit les bestes et la mayson quy fu dou seignor de Sur.</p>
                    <p xml:id="d001l581" n="9" rend="numbered">Et la aucun cry vint dever la Tor dou Leguat que il esteent les sarazins, si que aucuns
                    de sa mehnee se mirent en la mer pour avenir a .ii. barques quy estoient la, que plus
                    nen y avoit, car la mer estoit si malement tempestouze et [a] si grant ondes que barche
                    n'i poiet durer, et pour ce furent moult de gens perdus.</p>
                    <p xml:id="d001l582" n="10" rend="numbered">Et aucuns autres de la maihnee dou maistre le porterent au Temple par l'aide d'autre
                    gent, et le mirent par dedens la maizon non pas par la force, qui ne voloient ovrir,
                    mais par un leuc le mirent d'une court ou il getoient le fumier.</p>
                    <p xml:id="d001l583" n="11" rend="numbered">Et vesquy tout seluy jour sans parler, car puis que l'on le mist de son chevau jus
                    il ne parla, fors une parole soule au Temple, || [179v] quy senty le brut de la gent
                    quy foueent de la mort et demanda que se estoit, et l'on ly dist que gent se mehleyent,
                    et coumanda que l'on le mist en pais, et depuis ne parla et rendy l'arme a Dieu et
                    fu enteré par devant son tabernacle, quy estoit l'autier ou l'on chantoit messe, et
                    Dieu ait l'arme de luy, que grant damage fu de sa mort.</p>
                    <lb/>
                </div2>
                <div2 xml:id="d001c263" n="263">
                    <head>[263]</head>
                    <p xml:id="d001l584" n="1" rend="numbered">(499) Or vous diray que avint puis quy fu feru: quant chascun sot de se quy fu feru
                    et le vyrent porter, si se mirent abandoneement a fouir chascun, car sarazins quy
                    pasoient, con je vos ai dit, par la Tour Maudite, et alerent droit par Saint Romano
                    et mirent le feuc o grant engin des pizans et se mirent par la droite rue a aler as
                    alemans, et prirent Saint Linart, et mirent a l'espee quanqu'il troverent devant siaus.</p>
                    <p xml:id="d001l585" n="2" rend="numbered">Et autre sarazins conbatirent a la Tour dou Leguat, quy est sur mer, et leverent le
                    sarazins dou fons de la mer au pié de la tour un trelis quy avoit clos, les pointes
                    contre mont, pour se que chevaus n'i poïssent paser.</p>
                    <p xml:id="d001l586" n="3" rend="numbered">Adons entrerent grant gent a chevau sarazins, se que messire Johan de Grill et messire
                    Ote de Gualanson et la gent dou roy de France firent grant defence, de quey il y ot
                    asés nafrés et mors, et messire Johan de Grely et messire Ote de Gualanson ne porent
                    plus soufrir le charge des sarazins || [180] et se despartirent dou leuc et se sauverent,
                    et fu messire Johan de Grelly nafré.</p>
                    <lb/>
                </div2>
                <div2 xml:id="d001c264" n="264">
                    <head>[264]</head>
                    <p xml:id="d001l587" n="1" rend="numbered">(500) Le roy Henry de Jerusalem et de Chipre quant il vy seste meschanse si vint au
                    maistre de l'Ospitau, et vyrent bien que nul conseil ny secours ne valloit plus, si
                    se saverent et monterent es gualees.</p>
                    <lb/>
                </div2>
                <div2 xml:id="d001c265" n="265">
                    <head>[265]</head>
                    <p xml:id="d001l588" n="1" rend="numbered">(501) Sachés que seluy jour fu oryble a veyr, car les dames et les bourgoizes et damoizelles
                    rescondues et autre menue gens aloyent fouyant par les rues, lor enfans en lor bras,
                    et estoient plouriuzes et esperdues, et fouyeent as marines pour yaus guarentir de
                    mort.</p>
                    <p xml:id="d001l589" n="2" rend="numbered">Et quant sarazins les encontreent, l'un pernoit la mere et l'autre l'anfant, et les
                    portoient de leuc en leuc, et les departoient l'un de l'autre, et tel fes estoit que
                    il estoient en tenson l'un sarazin a l'autre pour la feme, que elle estoit tuee par
                    yaus, et aucunes [fois] estoit que la feme estoit enmenee et l'anfant alaitant en
                    estoit geté a terre, que chevaus le fouloient, et ensy estoient mors, et de tel dames
                    aveent [qui] estoi[en]t groses et estoient si d[est]roites en la presse quy moroient
                    estaintes, et la creature qui estoit en son cors aussi, et teles avoit que son baron
                    ou son enfant estoit || [180v] malade au trait a l'ostel ou nafré, quy le laisoient
                    soul et s'en fouoient, et sarazins les osioent tout.</p>
                    <p xml:id="d001l590" n="3" rend="numbered">Se sachés que sarazins mirent le feuc as engins et as guardes que toute la terre alumet
                    de feuc.</p>
                    <p xml:id="d001l591" n="4" rend="numbered">La plus grant partie de la gent, homes et femes et enfans, se mirent dedens le Temple,
                    et furent plus de .xm. persounes, car le Temple estoit le plus fort leuc de la ville,
                    et estoit sur mer en grant leuc, com .i. chastiau, car il aveent sur l'entree une
                    haute tour et fort, que le mur estoit espés, massis .xxviii. piés.</p>
                    <p xml:id="d001l592" n="5" rend="numbered">Et sur chascun canton de la tor avoit une tourete, et de sur chascune des touretes
                    avoit .i. lion passant, grant come .i. ahne, doré, quy cousterent, les .iiii. lions
                    et l'or et le labour, .m. et .vc. bezans sarazinas, et estoit une grant noblece a
                    veir.</p>
                    <p xml:id="d001l593" n="6" rend="numbered">Et l'autre canton [estoit] devers la rue de Pize et avoit une autre tour, et de prés
                    sele tour sur la rue Sainte Anne avoit .i. moult noble palais qui estoit dou maistre,
                    et en la avant, sur la maysson des nonains de Saint Anne, avoit une autre tour haute,
                    ou estoi[en]t les canpanes, et moult noble yglise et haute, et si avoit une au[tre]
                    tour sur la mer, mout ansiene, que Salah Din l'avoit faite .c. ans avoit, en quei
                    le Temple tenoit son trezor, et estoit si sur la mer || [181] que les ondes y batoient.</p>
                    <p xml:id="d001l594" n="7" rend="numbered">Et autres biaus maners avoit dedens le Temple mout nobles, de quey je ne fais mension
                    ores.</p>
                    <lb/>
                </div2>
                <div2 xml:id="d001c266" n="266">
                    <head>[266]</head>
                    <p xml:id="d001l595" n="1" rend="numbered">(502) L'Ospitau de Saint Johan estoit bien herbergés des tours et de biau palais assés,
                    mais il estoit au myleuc de la cité, et avoit .i. autre leuc, quy s'apeloit la Herberge,
                    en quei avoit .i. mout noble palais mout lonc et mout biau, quy tenoit de longesse
                    .c. et .l. canes et avoit mout grant propris de court, et la fu fait la feste dou
                    courounement dou roy Henry, si con vos avés oÿ devizer, et y quei herbergoit le mareschau
                    et le covent de l'Ospitau.</p>
                    <lb/>
                </div2>
                <div2 xml:id="d001c267" n="267">
                    <head>[267]</head>
                    <p xml:id="d001l596" n="1" rend="numbered">(503) Les alemans avoient ausi moult bel hostel et moult noble tour, quy estoit si
                    groce et si belle come sele dou Temple, et les pizans et venesiens estoient mout bien
                    herbergés de tours et de palaiss, et d'autre nobles maysons de chevaliers et de bourgois
                    estoit la sité plaine et bien fournie, et verayement il avoit .i. chastiau grant et
                    biau mais nen y avoit point de focés, si ne fust d'une part devers le bourc.</p>
                    <p xml:id="d001l597" n="2" rend="numbered">Je ne vos viaus plus devizer, mais elle est[oit] des belles et des nobles || [181v]
                    cités dou monde de son grant, et si estoit port et rivage de tous les gens quy veneent
                    en Surie, et fu grant damage de sa perdecion, et ores viaus tourner a parfaire ma
                    matiere.</p>
                    <p xml:id="d001l598" n="3" rend="numbered">Toute la gent [qui] porent avenir au Temple si se mirent layens, et le roy et tous
                    les autres quy estoient reculis as guallees et as vaussiaus sy se partirent et firent
                    velle, et les tarides et naves de la caravane de Veneise se partirent ausi, et le
                    bon proudome patriarche et leguat, frere Nicole, si se recully sur une nave de venessiens
                    et .i. marenier le prist par la main et il eschapa et chaÿ en mer et fu neé.</p>
                    <p xml:id="d001l599" n="4" rend="numbered">Or ne sait on pas se celuy qui le prist par la main le layssast aler pour ce que il
                    avoit mis en sele nave son aver, ou se il ly eschapa de main pour ce que il ne le
                    post tenir, mais en quel que maniere que ce fust, le predome morut neé, si con je
                    vos dis.</p>
                    <p xml:id="d001l600" n="5" rend="numbered">Et quant tous ses leins firent velles, tous en une fes ensemble, siaus dou Temple
                    qui la s'estoient recullis geterent .i. mout haut cry, et se partirent les vasiaus
                    et alerent en Chipre, et furent deguepis la boune gent quy dedens le Temple c'esteent
                    mis, come vos avés oÿ.</p>
                    <p xml:id="d001l601" n="6" rend="numbered">Et sachés que il y avoit .vi. leins armés de l'iglise et guallees dou roy, || [182]
                    et .ii. guallees de jenevés quy firent mout de bien, com chascun le sait, car il recuyllirent
                    les gens de la mer et les meteent sur les naves et sur les autres leins, et estoit
                    sur ces .ii. guallees .i. jenevés quy avoit non André Peleau.</p>
                    <lb/>
                </div2>
                <div2 xml:id="d001c268" n="268">
                    <head>[268]</head>
                    <p xml:id="d001l602" n="1" rend="numbered">(504) Or vous diray de la sité de Sur, qui estoit une des fortes cité dou monde: il
                    avoit .i. bail en leuc dou roy, qui avoit nom messire Adan de Cafran, que si tost
                    come il vy les vassiaus a vele quy estoyent partis d'Acre, si vuda et abandona la
                    sité de Sur et tous les autres chevaliers et riche gens, et les povres gens chaitis
                    demourerent, homes et femes et anfans, que nen avoyent vaussiau ou recullir.</p>
                    <lb/>
                </div2>
                <div2 xml:id="d001c269" n="269">
                    <head>[269]</head>
                    <p xml:id="d001l603" n="1" rend="numbered">(505) Or vous dyrons des gens quy estoient dedens le Temple: il y avoit le mareschau,
                    frere Piere de Sevry, et freres dou Temple aucuns, et aucuns autre freres quy gezoient
                    layens nafrés, et chevaliers dou siecle aucuns, et dames et bourgoizes et autres gens
                    asés.</p>
                    <p xml:id="d001l604" n="2" rend="numbered">Celuy jour quy se recuillirent layens, vint au Temple frere Mahé de Clermont, mareschau
                    de l'Ospitau de Saint Johan, et vy le maistre dou Temple quy estoit mort, con je vos
                    ay [dit], || [182v] et retourna a la bataille et mena o luy tous ses freres, que nul
                    ne le vost abandoner, et aucuns freres dou Temple y alerent, et vyndrent en la place
                    de la rue quy fu des jenevés, quy estoit place vude de maysons, et la se combaty vigourouzement
                    le dit frere Mahé, qui estoit maureschau au jour de l'Ospitau, et ocist, luy et ses
                    compaignons, moult de sarazins, et en la fin il fu mort luy et les autres, come chevaliers
                    prous et hardis, bons crestiens, et Dieus ait l'arme de yaus.</p>
                    <lb/>
                </div2>
                <div2 xml:id="d001c270" n="270">
                    <head>[270]</head>
                    <p xml:id="d001l605" n="1" rend="numbered">(506) Sachés, biau seignors, nul ne porroit dire ni conter le plour et la doulour
                    quy fu seluy jour, et la pitié des petis esfondrés et esbouelés des chevaus, quy lor
                    passent desus, ni n'est home au monde, que bien eust dur ceur, quy nen plourast a
                    veir selle justize, et pour ce su ge sertain que tout gent crestiens ploureent sel
                    jor quy se virent, car sarazins, si come l'on a seu, avoient eu depuis pité et ploureent.</p>
                    <lb/>
                </div2>
                <div2 xml:id="d001c271" n="271">
                    <head>[271]</head>
                    <p xml:id="d001l606" n="1" rend="numbered">(507) Le Temple se tint .x. jours, et le soudan fist parler a siaus quy estoient au
                    Temple, s'il se voloyent rendre a fiance a yaus, et li manderent dire qu'il se renderoient
                    || [183] par enssy quy les feyssent condure a sauveté la ou il voreent aler, et le
                    soudan lor manda otroyer, et si manda layens au Temple .i. amirail quy mena o luy
                    .iiiic. homes a chevau.</p>
                    <p xml:id="d001l607" n="2" rend="numbered">Dedens le Temple il vyrent tant de gent et de peuple, et voleent prendre les femes
                    quy plaiseent et ahontir les, si que les crestiens ne le porent soufrir et mirent
                    main as armes et coururent sus as sarazins, et tous les tuerent et decoperent que
                    nul n'en eschapa vif, et se mirent en volenté de defendre lor cors jusques a la mort.</p>
                    <p xml:id="d001l608" n="3" rend="numbered">Mais le soudan, qui fu moult courousé de ce fait, si ne mostra nul semblant et lor
                    manda une autre fes que il savoit bien que par la folie de ses homes furent il mors
                    et par lor otrage, et que il ne lor savoit nul maugré, et poieent issir seurement
                    a fiance.</p>
                    <p xml:id="d001l609" n="4" rend="numbered">Le mareschau dou Temple, quy fu mout proudome bourgonon et avoit nom frere Piere de
                    Sevry, et autre fois le vos ais nomé, si eut foy au dit soudan et nissi a luy, et
                    demourerent a la tour aucuns freres quy estoient nafrés.</p>
                    <lb/>
                </div2>
                <div2 xml:id="d001c272" n="272">
                    <head>[272]</head>
                    <p xml:id="d001l610" n="1" rend="numbered">(508) Tant tost come le soudan tint le maureschau et les gens dou Temple, il fist
                    taillier les testes a tous le freres et les homes trestous, et quant les freres quy
                    estoient dedens la tour, quy n'estoient mye si malades quy ne se peussent bien ayder,
                    oïrent dire || [183v] que le maureschau et les autres eurent les testes taillyés,
                    si se mirent en defence, dont les sarazins se myrent a miner la tour et la mi[ne]rent
                    et estancelerent.</p>
                    <p xml:id="d001l611" n="2" rend="numbered">Et adons siaus dedens la tor se rendirent, et les sarazins entrerent tant de gens
                    dedens la tour que les estansons quy la sousteneent faillirent et la dite tour chaÿ,
                    et siaus freres dou Temple et les sarazins quy dedens estoyent furent mors, et meysmes
                    au chaïr de la tour elle versa vers la rue et eschaha plus de .iim. turs a chevau.</p>
                    <p xml:id="d001l612" n="3" rend="numbered">Et enssi fu prise et delivre la dite sité d'Acre, le jour dou ve[n]redy a .xviii.
                    jours de may dou dit an, et la maison dou Temple .x. jours aprés, tout en la maniere
                    que je vous ais devysé.</p>
                    <lb/>
                </div2>
                <div2 xml:id="d001c273" n="273">
                    <head>[273]</head>
                    <p xml:id="d001l613" n="1" rend="numbered">(509) Or vos diray de la ville de Seete, quy estoit dou Temple: le grant coumandour
                    de la terre, quant il vy le maistre Guillaume de Biaujeu quy fu mort, et il y a[voit]
                    aucuns freres qui estoient eschapés as vausiaus, qu'il alerent droit a Seete, et se
                    mirent dedens le chastiau de mer, et troverent tout la gent quy estoient montés en
                    un yhle, en quey a .i. molin, cestu coumandour de la terre se fist maistre dou Temple
                    par l'ehlasion des freres que il avoit o luy.</p>
                    <p xml:id="d001l614" n="2" rend="numbered">Et dedens se manda le soudan un sien amiraill, Lesegay, qui asega le dit chasteau
                    de mer d'engins, et de se que il les post || [184] grever si les greva , et prist
                    la ville de Sayete, quy les abitans avoient abandounee et estoient montés a l'ihle,
                    et de l'ihle alerent en Chipre.</p>
                    <lb/>
                </div2>
                <div2 xml:id="d001c274" n="274">
                    <head>[274]</head>
                    <p xml:id="d001l615" n="1" rend="numbered">(510) Le maistre novyau si avoit nom frere Tibaut Gaudy, si se vy et pensa que a son
                    coumensement il ne abandoneroit mye le chastiau, et eut conseil a ses freres, et par
                    lor volenté proumetant leur quy lor manderoit secours, et s'en ala en Chipre, et quant
                    il fu en Chipre se porta lahchement de mander lor secours, dont il avint que les freres
                    dou Temple quy estoient en Chipre, amis des freres quy estoient a Sayete, si lor manderent
                    dire quy pensasent de tout abandouner, car le maistre ne fayssoit nul semblant de
                    mander lor secours nissun.</p>
                    <p xml:id="d001l616" n="2" rend="numbered">Et quant siaus freres dou chastiau oÿrent se, si se furent moult mescoragés, et de
                    l'autre part sarazins les aveent mout hastés et aveent geté frehches et par desus
                    sablon, quy tenoit de terre, de la rive de mer jusques au mur dou chastiau, quy veneent
                    par desus a piestant, et secha toute sele mer, dont les freres eurent conseill entre
                    yaus d'abandoner et aler en Chipre, et meysmes il se douterent que sarazins ne mandassent
                    de La Liche leins armés, et ne poreent puisses partir a lor volenté, et por se une
                    nut se partirent si coyement que sarazins ne les sentirent point jusques a l'endemain
                    au jour.</p>
                    <lb/>
                </div2>
                <div2 xml:id="d001c275" n="275">
                    <head>[275]</head>
                    <p xml:id="d001l617" n="1" rend="numbered">(511) Quant Sayete fu si abandonee con je vos || [184v] devyse et les sarazins prirent
                    le chastiau, si l'abatirent en .i. mont, et estant Lesegay a Sayete, siaus de Barut
                    ly manderent mesage, et ly manderent quy lor fist a saver ques estoit sa volenté ver
                    yaus, et il lor manda qu'il aveent bone tryve au soudan et que il se tenissent a seur,
                    mais que il deussent faire feste de la prisse de Sayete, et que quant il passeroit
                    par yaus a l'aler ver Doumas, quy ly venissent a l'encontre.</p>
                    <p xml:id="d001l618" n="2" rend="numbered">Et il le firent ensi, que quant le dit Segay se party de Sayete, il passa par Barut,
                    et nissirent dou chastiau de Barut et ly vindrent a l'encontre pour luy henorer et
                    pour ce qui lor avoit ensi mandé, con vous l'avés oÿ, et il come dehleau le fist tous
                    prendre, et prist la ville et le chastiau, et fist abatre les murs de la ville et
                    puis abatre tout le chastiau a terre.</p>
                    <lb/>
                </div2>
                <div2 xml:id="d001c276" n="276">
                    <head>[276]</head>
                    <p xml:id="d001l619" n="1" rend="numbered">(512) Or sachés que siaus dou Chasteau Pelerin, quant il virent que tout fu perdu,
                    si virent bien que il nen aveent poier de defendre le chastiau, si l'abadonerent [et
                    alerent] en l'ihle de Chipre, et sarazins depuis le firent abatre tout a terre.</p>
                    <lb/>
                </div2>
                <div2 xml:id="d001c277" n="277">
                    <head>[277]</head>
                    <p xml:id="d001l620" n="1" rend="numbered">(513) Ensi con vos poés entendre fu toute la Surie perdue, et la prirent et destrurent
                    sarazins.</p>
                    <p xml:id="d001l621" n="2" rend="numbered">Ja soit se que devant furent prizes pluzors leus que je vos ay devizés, ceste fois
                    fu tout perdu, que trestous crestiens ne tindrent .i. paume de terre en Surie. [185]</p>
                    <lb/>
                </div2>
                <div2 xml:id="d001c278" n="278">
                    <head>[278]</head>
                    <p xml:id="d001l622" n="1" rend="numbered">(514) Prés de ceste Surie est une ihle qui a nom Chipre, mout riche et bone et bien
                    plaintive de tous biens, et a plussors bounes villes en seste dite ihle que je vos
                    noumeray.</p>
                    <p xml:id="d001l623" n="2" rend="numbered">La sité ou demourerent les chevaliers, qui est chef des autres, a non Nicossie et
                    est enfre terre, [et l'autre], qui est sur marine, a nom Famagouste, et l'autre sur
                    marine a nom Limesson, et l'autre sur marine a nom Bafe, et l'autre sur marine est
                    chastiau et borc clos de mur, si a nom Cherines, et en ferme terre a .iii. chastiaus,
                    Dieudamour et Bufevent et la Candare.</p>
                    <lb/>
                </div2>
                <div2 xml:id="d001c279" n="279">
                    <head>[279]</head>
                    <p xml:id="d001l624" n="1" rend="numbered">(515) Ceste ihle si est reaume, et en estoit roy et seignor le roy Henry de Lezingniau,
                    de quey je vos ay parlé, dou roy de Jerusalem.</p>
                    <lb/>
                </div2>
                <div2 xml:id="d001c280" n="280">
                    <head>[280]</head>
                    <p xml:id="d001l625" n="1" rend="numbered">(516) En ceste ihle de Chipre se recuillirent la gent quy eschaperent d'Acre et des
                    autres leus de Surie, et la furent a grant povreté, et se aucun fu qui eust peu traire
                    dou sien et aporté o luy, si valut mains la mité, por ce que les choses de vitaille
                    encherirent mout, et meismes les maisons qui se lueent a .x. bezans l'an, le mes[ion]
                    monta a .c. bezans l'an, et tous lor amis de Chipre le mesconurent ni fayzoient d'yaus
                    me[n]sion de pité et d'amisté aucune.</p>
                    <p xml:id="d001l626" n="2" rend="numbered">Mais le roy Henry consillia et se fist metre a sodees les povres chevaliers et sergans,
                    dont il fist grant amone et grant bien, et || [185v] la rayne establirent et le roy
                    amohnes ordenees a douner a povre gens.</p>
                    <lb/>
                </div2>
                <div2 xml:id="d001c281" n="281">
                    <head>[281]</head>
                    <p xml:id="d001l627" n="1" rend="numbered">(517) [O]r avés oÿ coment le reaume de Jerusalem a esté tout perdu, et m'a semblé
                    de metre a mon livre les no[n]s des sités et chastiaus de la Surie, si con je les
                    ay en .i. escrit, quy desus sont noumés.</p>
                    <lb/>
                </div2>
                <div2 xml:id="d001c282" n="282">
                    <head>[282]</head>
                    <p xml:id="d001l628" n="1" rend="numbered">(518) La premiere sité si se doit nomer Jerusalem, quy est chef de tous les autres,
                    la terre de Naples vous dyray pour ce que elle est prés de Jerusalem, et la terre
                    d'Acre, et la terre de Sur, et la terre dou Toron, et la terre de Jafe, et la terre
                    d'Escalone, et la terre de Guadre, et la terre de Safet, et la terre de Sayete et
                    Biau Fort, et la sité de Sezaire, et la terre de Bessan, et le Crac de Monreal, et
                    la terre de Saint Abraham, et la terre de Beliem, et la terre de Gerycop, et la terre
                    de la Blanchegarde, et la terre de Saint Jorge, et la terre dou Ledde, et la terre
                    de Arsur, et la terre de Saint Jorge dou Sabast, et la terre dou Merle, et la terre
                    de Chastiau Pelerin, et la terre de Cayfas, et la terre Caÿmon, et la terre de Nazarel,
                    et la terre dou conte Joselin, et la terre dou Chastiau dou Roy, et Escandelion o
                    s'apartenanse, et la terre de Belynas, et Chastiau Neuf, et la terre || [186] de Barut.</p>
                    <lb/>
                </div2>
                <div2 xml:id="d001c283" n="283">
                    <head>[283]</head>
                    <p xml:id="d001l629" n="1" rend="numbered">(519) Or avés oÿ les nons des terres, et ores vos diray les servyzes que chascune
                    terre doit faire au reaume quant il est bezoing de chevaliers et de sergans.</p>
                    <lb/>
                </div2>
                <div2 xml:id="d001c284" n="284">
                    <head>[284]</head>
                    <p xml:id="d001l630" n="1" rend="numbered">(520) Si Jerusalem doit chevaliers .xli., et la barounie de la sité de Jaffe et Escalone
                    et de Rames et de Mirabiau et Yblin sont .c. chevaliers, et la princee de Gualilee
                    sont .c. chevaliers, et la seignorie dou Crac de Monreal .lx. chevaliers, et la seignorie
                    dou conte Joselin doit .xxiiii. chevaliers, et la sité de Naples doit .lxxxv. chevaliers,
                    et la seignorie d'Acre doit .lxxx. chevaliers, et la seignorie de Sur doit .lxxviii.
                    chevaliers, que [sont] .v.c.lxviii.</p>
                    <lb/>
                </div2>
                <div2 xml:id="d001c285" n="285">
                    <head>[285]</head>
                    <p xml:id="d001l631" n="1" rend="numbered">(521) Et ores vous diray la cantité des sergans que chascun doit doner de servize:
                    le patriarche de Jerusalem doit sergans .vc., et le chapitle dou Sepulcre doit sergans
                    .vc., et le Safet doit sergans .c.l., et la Latine doit sergans .c., et le vesque
                    de Thabarie doit sergans .l., et la sité de Jerusalem doit sur la gent de la ville
                    sergans .vc., et la sité d'Acre doit sergans .vc., et la sité de Naples doit sergans
                    .iiic., et la sité de Sezaire doit sergans .l., et le vesque de Beliem doit sergans
                    .iic., et Yblin et Mirabel doit sergans .c.l., et le vesque de || [186v] Saint Jorge
                    doit sergans .iic., et Arsur doit sergans .c., et le vesque de Saint Abraham doit
                    sergans .l., et l'arsevesque de Sur doit sergans .c.l., et le vesque de Seete doit
                    sergans .l., et l'arsevesque de Sezaire doit sergans .l., et Escalone doit sergans
                    .c.l., et le Ligon doit .c. sergans, et le Gerin doit .xxv., Caifas doit sergans .l.,
                    et Thabarie doit sergans .l., que [sont] .iiim. vc. lxxx.</p>
                    <lb/>
                </div2>
                <div2 xml:id="d001c286" n="286">
                    <head>[286]</head>
                    <p xml:id="d001l632" n="1" rend="numbered">(522) Or vos ay retrait la doulourouze perte d'Acre et de toute la terre de Surie,
                    et les nons des terres, et les servizes.</p>
                    <p xml:id="d001l633" n="2" rend="numbered">Or nos vous retrayerons les aventures que depuis sont avenues.</p>
                    <lb/>
                </div2>
                <div2 xml:id="d001c287" n="287">
                    <head>[287]</head>
                    <p xml:id="d001l634" n="1" rend="numbered">(523) Quant la nouvelle ala outremer, le pape et toute la crestienté de la si en furent
                    mout douloros de cuer, l'un des povres crestiens quy estoient perdus et l'autre pour
                    honte de la crestienté.</p>
                    <lb/>
                </div2>
                <div2 xml:id="d001c288" n="288">
                    <head>[288]</head>
                    <p xml:id="d001l635" n="1" rend="numbered">(524) Le pape de Rome si fist tant tost armer .x. guallees en Ancone, et les manda
                    en Chipre, pour garder l'ihle de Chipre et les povres crestiens quy ens esteent, et
                    ausi manda autre .x. gualees quy furent armés en Jene, la quel chose fu grant confort
                    contre l'orgueul que le soudan avoit, et son propos estoit de venir en Chipre. [187]</p>
                    <lb/>
                </div2>
                <div2 xml:id="d001c289" n="289">
                    <head>[289]</head>
                    <p xml:id="d001l636" n="1" rend="numbered">(525) Le roy Henry de Chipre, quant ses gualees furent venues, il fist armer .xv.
                    guallees, et toutes ses gualees ensemble alerent a .i. chastiau de turs, quy a nom
                    le Candelor, et prirent la tour qui est sur la mer et cuyderent prendre l'autre et
                    ne la porent prendre, car les turs si sorent lor venue et se garderent et se garnirent
                    bien, et ce par grant esfors d'armes ne fust l'on nen eust ja pris celle tour quy
                    fu prize.</p>
                    <p xml:id="d001l637" n="2" rend="numbered">Mais puis qu'il ne porent autre chose faire, si abandonerent la dite tour et se partirent
                    et alerent en Alissandre, et firent aucuns jours la devant, et puis revindrent en
                    Chipre.</p>
                    <lb/>
                </div2>
                <div2 xml:id="d001c290" n="290">
                    <head>[290]</head>
                    <p xml:id="d001l638" n="1" rend="numbered">(526) Et quant fu l'an de l'incarnasion de nostre seignor Jhesu Crist .m. et .iic.
                    et .lxxx[x]i. de l'incarnasion, le soudan de Babiloine, quy avoit enssi destruite
                    la crestienté de Surie, [vit] que les gualees vindrent aseger son port d'Alissandre,
                    con je vos dis, si en eut moult grant despit, et douta et pensa que Chipre li poroit
                    faire mal assés, et por ce il asembla ses amiraus et lor dist que il voloit sans faille
                    prendre Chipre, et por ce il ordena .c. amiraus quy li deussent faire .c. gualees,
                    chascun amirau selon son poier, dont les amiraus li otroierent, con siaus que mout
                    le doutoient.</p>
                    <p xml:id="d001l639" n="2" rend="numbered">Ensi con vos avés oÿ, voloit il destrure de tout la crestienté || [187v] et le povre
                    peuple quy estoit reset[é] en Chipre, mais Dieu, quy est plain de mercy, atourna le
                    fait autrement et en tel maniere con je le vos diray.</p>
                    <lb/>
                </div2>
                <div2 xml:id="d001c291" n="291">
                    <head>[291]</head>
                    <p xml:id="d001l640" n="1" rend="numbered">(527) [L]e soudan asembla .i. autre fes ses amiraus et lor dist: «Biau seignors, je
                    me suy apencé que, aprés que je averay pris Chipre, me covient faire une grant euvre,
                    pour quei je suy si et si veull que vous soiés aparaillés de sivre moy, car je veus
                    aler prendre Baudac et seir au siege de la halife».</p>
                    <p xml:id="d001l641" n="2" rend="numbered">Et quant les amiraus virent que il enprenoit si fors enprizes et si pereliouses, si
                    parlerent entre yaus de luy ossire, car il ne pooient souffrir son orguell, et ensy
                    come il le penserent ensi le firent, et se jurerent l'un a l'autre.</p>
                    <p xml:id="d001l642" n="3" rend="numbered">Et avint, si come il estoient alés .i. jour a la chasse, il ly coururent sus et le
                    tuerent, et seluy que premier le fery si fu Beidera, quy estoit son oncle, frere de
                    sa mere, et le fery si lahchement qui ne li fist nul cop mortau, et adons le fery
                    un amirau quy ot nom Lechin, quy dist a Beidera: «Tu nen a mye feru cop d'ome qui
                    veulle estre soudan, mais je ly dourais cop de bras d'ome», et tant le fery qu'il
                    le partua, et fu ensi vengé la crestienté des maus quy lor fist.</p>
                    <lb/>
                </div2>
                <div2 xml:id="d001c292" n="292">
                    <head>[292]</head>
                    <p xml:id="d001l643" n="1" rend="numbered">(528) Sur se fait furent sarazins en escandle, car || [188] chascun voloit estre soudan,
                    et fu grant bataille entre yaus et en morut assés et en fu levé soudan Beidera, que
                    l'endemayn luy et sa partie furent tués, et fu fait soudan Cotboha, et Lechin, de
                    quey je vous parlay quy tua le soudan, si chassa cestu Cotboha et ly toly la seignorie
                    et osist tous siaus de sa partie, et puis fu [mort] cestu Lechin et tous les siens,
                    et meismes Lesegay, quy fu grant amirau de la painime, morut, tué de male mort.</p>
                    <lb/>
                </div2>
                <div2 xml:id="d001c293" n="293">
                    <head>[293]</head>
                    <p xml:id="d001l644" n="1" rend="numbered">(529) Ensi furent mors et destrus tous les amiraus persecutours de Jhesu Crist, et
                    ja soit se que Dieu soufry que nos fumes punis par eaus pour nous males euvres, pour
                    ce ne demeure que Dieu ne les puny dou mau quy nos firent, et meismes vost Dieu punir
                    le peuple pour les hontes que il firent a la crestienté de batre les yglizes et trayner
                    les ymages quy sont fais en remenbrance de Dieu et de Nostre Dame, si lor manda Dieu
                    grant charestie et grant famine, quy n'en orent onques tant, et morut moult grant
                    cantité de peuple, et de la mortalité nayssi si grant enfermeté entre yaus que les
                    plus riches en morurent assés.</p>
                    <p xml:id="d001l645" n="2" rend="numbered">Ensi prist Dieu vengansse des messcreans sarazins.</p>
                    <lb/>
                </div2>
                <div2 xml:id="d001c294" n="294">
                    <head>[294]</head>
                    <p xml:id="d001l646" n="1" rend="numbered">(530) Parmy tout ses erremens, vous veull || [188v] je mostrer une raison quy se doit
                    bien retraire, et chascun je croy l'a aussi bien coneu si con je fay, c'est a saver
                    que, depuis que Acre et la Surie fu perdue, la gent furent si malement changés de
                    bon en mau, que nul ne voloit amer a l'autre ni servir ni secorre, et si vis la noble
                    gent si abayssés et si avillés que mension ne se faizoit de yaus, et me fist si grant
                    mau et pitié, que je me dollee tout, dont je meismes [me mist] a trover par rime sur
                    l'estat dou siecle qui est ores, aprés que Acre et Surie fu perdue, la quelle rime
                    que je ais trové l'ais mize dedens se livre si aprés, por ce que elle seit tous jours
                    trovee et remembree, la quelle comense enssy:<lb/>    <lb/></p>
                    <l xml:id="d001l647" n="2" rend="numbered"><lb/> Pour ce que je voy treschanger<lb/>  mout de choses de blanc en ner<lb/>  a
                    se tens d'ores ou je sus<lb/>  selonc les biens que je ais veü,<lb/>  <lb/></l>
                    <l xml:id="d001l648" n="3" rend="numbered"><lb/> je suy par .i. talant tremis<lb/>  d'escrire a rime aucuns dis<lb/>  sur ce
                    siecle et sur la saison<lb/>  qui fait son cors par mesprizon.<lb/> <lb/></l>
                    <l xml:id="d001l649" n="4" rend="numbered"><lb/> Tenir ne me peus a nul feur,<lb/>  car trop me pese fort au cuer<lb/>  dou tens
                    que je voy si contraire<lb/>  a la franche gent debounaire.<lb/> <lb/></l>
                    <l xml:id="d001l650" n="5" rend="numbered"><lb/> Et se nul dit: «Que m'apartient?<lb/>  D'oÿr tel chose que pro vient?»,<lb/>
                     facent rayson, que .i. fabliau<lb/>  ont oÿ quy est fait nouviau. [189]<lb/> <lb/></l>
                    <l xml:id="d001l651" n="6" rend="numbered"><lb/> Et ne l'ayent pas a folie<lb/>  que maint prodome s'estudie<lb/>  aucune fois,
                    et se tremet<lb/>  en bones raysons a ryme metre.<lb/> <lb/></l>
                    <l xml:id="d001l652" n="7" rend="numbered"><lb/> Quar en rimes et en chansons<lb/>  peut on aprendre samples bons,<lb/>  que
                    maintes fois peut avenir<lb/>  que aucun parfait peuent tenir.<lb/> <lb/></l>
                    <l xml:id="d001l653" n="8" rend="numbered"><lb/> Sur se ciecle coumenseray<lb/>  et aucune chose diray<lb/>  que a chascun deuvra
                    sembler<lb/>  que [ce] que je diray est vers.<lb/> <lb/></l>
                    <l xml:id="d001l654" n="9" rend="numbered"><lb/> Puis que Acre fu desheritee<lb/>  et toute Surie gastee,<lb/>  est le siecle
                    entalant[é]<lb/>  de bonté en grant mavaisté.<lb/> <lb/></l>
                    <l xml:id="d001l655" n="10" rend="numbered"><lb/>  Et s'il furent aucuns mauvais<lb/>  or sont devenus plus punais,<lb/>  quar,
                    selon [ce] qui m'est avis,<lb/>  l'un a l'autre n'est plus amis.<lb/> <lb/></l>
                    <l xml:id="d001l656" n="11" rend="numbered"><lb/>  Car rancure, descorde, haïne<lb/> entre la gent a fait rasine<lb/>  et amour
                    [est] d'iaus departie<lb/>  et est cemé entre yaus envie.<lb/> <lb/></l>
                    <l xml:id="d001l657" n="12" rend="numbered"><lb/>  Par coy il sont en grant debat<lb/> por aver chascun meillor part<lb/>  de
                    se siecle et tant monter<lb/>  que nul ne soit a luy per.<lb/> <lb/></l>
                    <l xml:id="d001l658" n="13" rend="numbered"><lb/>  Et que il soit plus hennoré<lb/>  de son vizin et redouté,<lb/>  et grant robes
                    faire et vestir<lb/>  et les grans orguels maintenir. [189v]<lb/> <lb/></l>
                    <l xml:id="d001l659" n="14" rend="numbered"><lb/>  Ma[is] pour marier orfenines<lb/>  ou soustenir veves mesquynes<lb/>  ne verrés
                    ja nul amacer<lb/>  deniers pour amohne douner.<lb/> <lb/></l>
                    <l xml:id="d001l660" n="15" rend="numbered"><lb/>  Tes sont tout le plus de la gent<lb/> treschangés sont trop malement,<lb/>
                     et ja soit ce que sans mes dis<lb/>  chascun en est bien avertys,<lb/> <lb/></l>
                    <l xml:id="d001l661" n="16" rend="numbered"><lb/>  toute fois me tremetray<lb/>  et par rime vos mostreray<lb/>  que sens, bonté
                    et courtoissie<lb/>  fait orendroit mout poi d'aÿe.<lb/> <lb/></l>
                    <l xml:id="d001l662" n="17" rend="numbered"><lb/>  Ni par biau dire ni valoir<lb/>  a peine a nul bien ny henor,<lb/>  mais de
                    blandir et de flatir<lb/>  peut on plus tost a bien venir.<lb/> <lb/></l>
                    <l xml:id="d001l663" n="18" rend="numbered"><lb/>  Par saver estre en beveries,<lb/> dire mottés de rybaudies<lb/>  et lozenger
                    et prezens faire<lb/>  tel gens peuent lor voloir faire.<lb/> <lb/></l>
                    <l xml:id="d001l664" n="19" rend="numbered"><lb/>                Et qui se seit asoutillier<lb/>  d'un barat et engin mostrer<lb/>
                     et controver novel uzage,<lb/>  seluy si est tenu a sage.<lb/> <lb/></l>
                    <l xml:id="d001l665" n="20" rend="numbered"><lb/>  Et quy se fera orgueillous,<lb/>  et chascun dehue respons,<lb/>  et sera baude
                    et enbatant,<lb/>  seluy si est tenu a vayllant.<lb/> <lb/></l>
                    <l xml:id="d001l666" n="21" rend="numbered"><lb/>  Mais .i. simple home debonaire,<lb/> sans malisse et de bon afaire,<lb/>  d'un
                    tel nen est fait mension,<lb/>  mais est tenu pour un moton. [190]<lb/> <lb/></l>
                    <l xml:id="d001l667" n="22" rend="numbered"><lb/>  car nuluy pour humelité,<lb/>  ni por dire sens ny bonté,<lb/>  ny par uzer
                    de bone vie,<lb/>  a peine peut aver vye.<lb/> <lb/></l>
                    <l xml:id="d001l668" n="23" rend="numbered"><lb/>  Et pour ce vos puiss dire, en some,<lb/>  que poy voit on nul prodome,<lb/>
                    pour bonté qu'il ait ny saver,<lb/>  en grant priss venir ni monter,<lb/> <lb/></l>
                    <l xml:id="d001l669" n="24" rend="numbered"><lb/>  mais siaus qui prestent a uzures<lb/> henorés sont n'i a mesure<lb/>  et acullis
                    et bien aymés<lb/>  plus c'un leau prodome [assés]<lb/> <lb/></l>
                    <l xml:id="d001l670" n="25" rend="numbered"><lb/>  Et gent chaitis de vil nayssance<lb/> sont acuillis de bons en dance<lb/> 
                    et lor fait [on] henor et pris<lb/>  et des nobles gens acuillis.<lb/> <lb/></l>
                    <l xml:id="d001l671" n="26" rend="numbered"><lb/>  Pour aucuns deniers que il ont,<lb/> maudahé soit enmy le front<lb/>  que tel
                    gent pour ce henorera,<lb/>  for de tant c'on les conustra.<lb/> <lb/></l>
                    <l xml:id="d001l672" n="27" rend="numbered"><lb/>  Dont vait le siecle a reculons<lb/> quant l'on tient le mauvais por bons,<lb/>
                    bien fu ce tens profetisé<lb/>  par la sebille, en veryté.<lb/> <lb/></l>
                    <l xml:id="d001l673" n="28" rend="numbered"><lb/>  Mais que que je die, en la fin<lb/> je counus bien, par Saint Martin,<lb/>
                     que sil que argent nen avra<lb/>  ja bien acuilly nen sera.<lb/> <lb/></l>
                    <l xml:id="d001l674" n="29" rend="numbered"><lb/>  Et pour ce a chascun son pencer<lb/> d'or et d'argent bien amasser,<lb/>  pour
                    se qu'il n'ait d'autruy envye<lb/>  ont lor consiense alargie. [190v]<lb/> <lb/></l>
                    <l xml:id="d001l675" n="30" rend="numbered"><lb/>  Et si ne soleent pas faire<lb/>  les bones gens frans debonaire,<lb/>  ains
                    uzeent de verité,<lb/>  de bonté et de leauté.<lb/> <lb/></l>
                    <l xml:id="d001l676" n="31" rend="numbered"><lb/>  Mais vil gens ne font nule force<lb/> se lor parole vait a l'orce,<lb/>  pour
                    amaser or et argent<lb/>  et surmonter la bone gent.<lb/> <lb/></l>
                    <l xml:id="d001l677" n="32" rend="numbered"><lb/>  Tel gens le siecle [ont] corrompu,<lb/>  grant perill est d'ahne cornu,<lb/>
                    ces ont cornes d'or et d'argent,<lb/>  hurter peu[en]t a toute gent.<lb/> <lb/></l>
                    <l xml:id="d001l678" n="33" rend="numbered"><lb/>  Et se tous somes creature<lb/>  de Dieu, si n'est mie droiture<lb/>  que tous
                    somes en .i. degré.<lb/>  Par la volenté de Dieu,<lb/> <lb/></l>
                    <l xml:id="d001l679" n="34" rend="numbered"><lb/>  Abraham si mist Ismael<lb/>  sous les piés d'Izac jovensel,<lb/>  que en la
                    dame engendré fu.<lb/>  Ismael pour serf fu tenu,<lb/> <lb/></l>
                    <l xml:id="d001l680" n="35" rend="numbered"><lb/>  quy bastard [fu], né de la serve.<lb/> Mais nul orendroit ne conserve,<lb/>
                     fors qui quy soit, s'il a deniers,<lb/>  pour ce sont les gens enpirés.<lb/> <lb/></l>
                    <l xml:id="d001l681" n="36" rend="numbered"><lb/>  Toute riens vait orres a rebours,<lb/> gens devienent en tout le cors<lb/>
                     quy sont de vil estraiture,<lb/>  si ont deniers hors de mesure.<lb/> <lb/></l>
                    <l xml:id="d001l682" n="37" rend="numbered"><lb/>  Se poize moy, ce Dieu m'aït.<lb/>  Or vos ay de moy le voir dit,<lb/>  car
                    grant p[e]ché est et grant mau<lb/>  quant ahne devient chevau. [191]<lb/> <lb/></l>
                    <l xml:id="d001l683" n="38" rend="numbered"><lb/>  Encores, por deniers aver<lb/>  les uns vont les autres rober<lb/>  et l'un
                    a l'autre terre prendre<lb/>  et cresti[enté] par tout vendre.<lb/> <lb/></l>
                    <l xml:id="d001l684" n="39" rend="numbered"><lb/>  Mout m'en poize de tel saison<lb/> qui fait son cors contre raison,<lb/>  que
                    siaus quy sont de bien estrais<lb/>  sont abaysiés par si fais trais.<lb/> <lb/></l>
                    <l xml:id="d001l685" n="40" rend="numbered"><lb/>  Et par tout vois raison faillir<lb/> et verité de tout morir,<lb/>  que se
                    aucun a[vr]a carele<lb/>  a home qui avra poier,<lb/> <lb/></l>
                    <l xml:id="d001l686" n="41" rend="numbered"><lb/>  de semonses ou prezens faire<lb/>  de bons vins et laytuaire, <lb/>  seluy
                    sera bien escouté<lb/>  et l'autre sera rebuté.<lb/> <lb/></l>
                    <l xml:id="d001l687" n="42" rend="numbered"><lb/>  Toute rien vait de mal en pis,<lb/> je ne say que autre vos dis,<lb/>  mais
                    Dieu feray son jugement,<lb/>  soiés sertain, tout autrement.<lb/> <lb/></l>
                    <l xml:id="d001l688" n="43" rend="numbered"><lb/>  Or vous vyaus dire de clerzie,<lb/> que tous uzent de semonie,<lb/>  que nul
                    por bonté ny saver<lb/>  n'avra provende sans douner.<lb/> <lb/></l>
                    <l xml:id="d001l689" n="44" rend="numbered"><lb/>  Ni benefisse de l'iglize<lb/>  nen avra nul en nulle guize,<lb/>  ny baitier
                    ni enterer,<lb/>  se il nen est par don denier.<lb/> <lb/></l>
                    <l xml:id="d001l690" n="45" rend="numbered"><lb/>  Et se nul ovre qui ert de faire,<lb/> se il counussent que l'afaire<lb/>  soit
                    pour aucun povre mesdit,<lb/>  si se faygnent par aucun dit, [191v]<lb/> <lb/></l>
                    <l xml:id="d001l691" n="46" rend="numbered"><lb/>  mais pour [aucun] riche et manant<lb/> tost s'en vienent de maintenant<lb/>
                     en chantant a presesion:<lb/>  tel est orendroit la saisson.<lb/> <lb/></l>
                    <l xml:id="d001l692" n="47" rend="numbered"><lb/>  Saint Piere nen ordena mie<lb/>  que ensi le f[e]ist clergie,<lb/>  mais comunal
                    a toute gent<lb/>  sans demander or ny argent.<lb/> <lb/></l>
                    <l xml:id="d001l693" n="48" rend="numbered"><lb/>  Et quant aucun en sainte yglise<lb/> devient parlat ou ait ofice,<lb/>  tant
                    [tost] devient si orguillous<lb/>  que d'un anel se fait .i. ours.<lb/> <lb/></l>
                    <l xml:id="d001l694" n="49" rend="numbered"><lb/>  Preschours et menors n'ont pas mains<lb/>  d'orguel aucuns, seés ce sertains,<lb/>
                     mais d'eaus se peut sestu bien dire:<lb/>  le siecle seroit asés pire<lb/> <lb/></l>
                    <l xml:id="d001l695" n="50" rend="numbered"><lb/>  se il ne fussent, sertement,<lb/>  que par lor amonestement,<lb/>  qui sevent
                    bien dire et retraire,<lb/>  moult de gens trayent de mau faire.<lb/> <lb/></l>
                    <l xml:id="d001l696" n="51" rend="numbered"><lb/>  Des roys, des princes et barons,<lb/> de siaus ne fai ge mension,<lb/>  car
                    chascun voit apertement<lb/>  coment il font leur gouvernement.<lb/> <lb/></l>
                    <l xml:id="d001l697" n="52" rend="numbered"><lb/>  Je suy sert que sans le mien dire<lb/> chascun voit con le siecle enpire,<lb/>
                     et se l'on dit: «Que doit on faire?»,<lb/>  l'on se doit de tous maus retraire,<lb/>
                    <lb/></l>
                    <l xml:id="d001l698" n="53" rend="numbered"><lb/>  et des orgueuls dou siecle eissir<lb/> et Dieus henorer et servir,<lb/>  car
                    quant vera au jugement<lb/>  tant varra fumier com argent. [192]<lb/> <lb/></l>
                    <l xml:id="d001l699" n="54" rend="numbered"><lb/>  De la saison ensi contraire<lb/>  con vos m'avés oÿ retraire,<lb/>  ne soloit
                    point en Chipre aver,<lb/>  car, bien le puis dire par ver,<lb/> <lb/></l>
                    <l xml:id="d001l700" n="55" rend="numbered"><lb/>  c'estoit le plus aize païs<lb/>  c'on seust de si a Paris,<lb/>  la ou n'avoit
                    nule descorde,<lb/>  mais pais et amour et concorde.<lb/> <lb/></l>
                    <l xml:id="d001l701" n="56" rend="numbered"><lb/>  Les uns les autres s'entramoient<lb/> leauté et foy se portoient,<lb/>  nen
                    avoient autre penser<lb/>  que faire feste et soulasser.<lb/> <lb/></l>
                    <l xml:id="d001l702" n="57" rend="numbered"><lb/>  Frans estoient et debonaire<lb/>  vers toute gens de bon afaire,<lb/>  si avoient
                    païs seur<lb/>  nen avoient afaire a nul.<lb/> <lb/></l>
                    <l xml:id="d001l703" n="58" rend="numbered"><lb/>  Par envye furent en apart<lb/>  en grant discort et en debat,<lb/>  dont il
                    se sont mout amermés<lb/>  et damagés et enpirés.<lb/> <lb/></l>
                    <l xml:id="d001l704" n="59" rend="numbered"><lb/>  Et ce sont mout entrehaïs,<lb/>  les uns as autres ont maumis,<lb/>  si nen
                    a mais entre yaus amor,<lb/>  fors felenie et errour.<lb/> <lb/></l>
                    <l xml:id="d001l705" n="60" rend="numbered"><lb/>  Dont le païs est enpirés<lb/>  grant damage est, bien le sachés,<lb/>  grant
                    perill est de lor discorde<lb/>  se Dieu ne met entre yaus acorde.</l>
                    <lb/>
                </div2>
                <div2 xml:id="d001c295" n="295">
                    <head>[295]</head>
                    <p xml:id="d001l706" n="1" rend="numbered">(531) Or avés oÿ la rime que je trovay selonc le tens quy estoit adons, et croy que
                    siaus qui ont veu seluy tens, si con je ais fait, direent que elle parle bien et adroit
                    et veryté.</p>
                    <p xml:id="d001l707" n="2" rend="numbered">Mais je laira ores ester ceste rayson et comenseray a dire se que je devray dire des
                    aventures quy sont || [192v] avenues puis que Acre fu perdue, si con je vous ay retrait
                    les autres choses avant.</p>
                    <lb/>
                </div2>
                <div2 xml:id="d001c296" n="296">
                    <head>[296]</head>
                    <p xml:id="d001l708" n="1" rend="numbered">(532) Aprés que Acre fu perdue avint, en l'an de l'incarnasion de Crist .m. et .iic.
                    et .xci., [que] les sarazins d'Espaigne quy sont au destroit dou Maroc virent que
                    le soudan de Babiloine avoit destruit la crestienté de Surie, si vorent ausi destrure
                    lor vizins d'Espaigne crestiens, tout soit il chose que d'un grant tens avant avoyent
                    ordené les sarazins de Surie aveuc siaus d'Espaigne d'ennuer les crestiens, les uns
                    desa et les autres dela.</p>
                    <p xml:id="d001l709" n="2" rend="numbered">Et quant siaus de la Surie eurent fait, siaus sarazins que je vos ais només si vostrent
                    ausi faire, et armerent .xx. leins, guallees et saities, et passerent mout de gens
                    d'armes par cel estroit dou Maroc en la terre dou roy d'Espaigne par plusors veages,
                    et quant il furent passés si asegerent une boune sité de crestiens quy estoit dou
                    roy de Castele.</p>
                    <lb/>
                </div2>
                <div2 xml:id="d001c297" n="297">
                    <head>[297]</head>
                    <p xml:id="d001l710" n="1" rend="numbered">(533) Quant le roy de Castelle le sot, si arma .xv. guallees, et fu amiraill messire
                    Beneit Zacarie de Gene, qui estoit a sel tens amirail dou royaume de Castele.</p>
                    <p xml:id="d001l711" n="2" rend="numbered">Le dit messire Beneit vint o ses .xv. gualees la ou les guallees des sarazins estoient
                    et lor douna chasse, car il ne les post jondre, et puis retournerent les gualees des
                    sarazins en lor leuc et passerent toute jour lor gent. || [193]</p>
                    <lb/>
                </div2>
                <div2 xml:id="d001c298" n="298">
                    <head>[298]</head>
                    <p xml:id="d001l712" n="1" rend="numbered">(534) Le roy de Castelle fist semondre sa gent a chevau d'armes et asembla son host,
                    et en tant com il [asembloit] sa gent pour venir contre sarazins, le dit Beneit Zacarie
                    avoit ja douné chase as guallees de sarazins et pris saities.</p>
                    <p xml:id="d001l713" n="2" rend="numbered">Le leuc estoit stroit par la ou il passeent lor gens, mais sarazins virent que lor
                    guallees estoient plus ligieres de selles des crestiens, si avoient grant baudour
                    et passerent la gent d'autre part, non dounant cure de nos gualees.</p>
                    <lb/>
                </div2>
                <div2 xml:id="d001c299" n="299">
                    <head>[299]</head>
                    <p xml:id="d001l714" n="1" rend="numbered">(535) Le dit sire Beneit Zacarie, ja soit se que il fust .i. sage home de mer et soutil,
                    toute fois avoit il en sa compagnie jenevés plusours, sages et soutils mareniers,
                    quy avoient sodees dou roy de Castelle, et se conseilla a yaus de poer enginier le
                    guallees des sarazins, et entre mout de paroles dites entre yaus lor conseil fu de
                    faire les bans de lor guallees si loins que .iii. homes peussent seir desus, et les
                    labourerent tost et hastivement, et mirent de lor suvresaillant a voguer .iii. par
                    banc, quy se dit treseul.</p>
                    <p xml:id="d001l715" n="2" rend="numbered">Et quant il eut mizes ses guallees a tel point co[n] l'on vos dit, il avint que .i.
                    bien matin sire Beneit se mist a aler contre les guallees des sarazins, voguant mout
                    lachement, et les guallees des sarazins, si come il aveent uzé, li vindrent a l'encontre
                    seurement, et quant sire Beneit || [193v] vy que il esteent si prés quy traieent d'abalestres
                    et se fyoient en lor ligerese, c'y troverent, la mercy de Dieu, enginés, car piestant
                    les treuseul mirent main a voguer et lor dounerent chasse jusques a l'autre terre.</p>
                    <p xml:id="d001l716" n="3" rend="numbered">Dont sarazins, qui se virent prés de terre, se lanserent en la mer pluysours et autre
                    se defendirent, et prirent toutes les .xx. guallees, et de la gent [furent] tout mors
                    et pris la plus grant partie, et lor gens meismes de terre lor coururent sus et les
                    tuerent.</p>
                    <p xml:id="d001l717" n="4" rend="numbered">Et lor gens d'arme quy avoient asegé la ville dou roy de Castele oÿrent que lor guallees
                    furent prizes, si laisserent le siege et vindrent a la marine, pour saver aucun confort
                    de trover aventure quy s'en peussent repairer, mais aucuns d'iaus alerent au roy de
                    Castele et l'encontrerent a un grant host, et ses sarazins se reneerent et devindrent
                    crestiens, et menerent le roy de Castele et sa gent la ou les sarazins estoient, que
                    le roy de venue les desconfy et mist tous a l'espee sans mercy, car le roy de Castele
                    le fist volentier por asouager la pezance de son cuer, qu'il aveit de la perte d'Acre
                    et de la destrucion de povres crestiens de la Surie.</p>
                    <p xml:id="d001l718" n="5" rend="numbered">Mais nous lairons la raison, de se que il nen y a plus que dire, et si vos dirons
                    d'un autre aventure. [194]</p>
                    <lb/>
                </div2>
                <div2 xml:id="d001c300" n="300">
                    <head>[300]</head>
                    <p xml:id="d001l719" n="1" rend="numbered">(536) Vous savés coment je vos ais devisé la guerre des jenevés a Acre, et puis la
                    guerre vos ais dit coment les jenevés eurent guerre as pizans et les desconfirent,
                    con vos l'avés oÿ, et se fu la plus grant partie pour achaison de la guerre d'Acre
                    devant dite.</p>
                    <p xml:id="d001l720" n="2" rend="numbered">Et depuis de celle guerre d'Acre venesiens despriserent mout les homes de Jene et
                    souvent lor faysoient gourdesses, et d'autre part jenevés dezireent mout d'aver guerre
                    as homes de Veneyse, por vengier ou croistre lor honte, mais que le tort venist par
                    les venessiens.</p>
                    <p xml:id="d001l721" n="3" rend="numbered">Et l'enemi d'infer, quy bien savet que ne remaignet pour autre chose mais que .i.
                    d'iaus le comensast, si pourchassa la maniere tost, si come je vos diray.</p>
                    <lb/>
                </div2>
                <div2 xml:id="d001c301" n="301">
                    <head>[301]</head>
                    <p xml:id="d001l722" n="1" rend="numbered">(537) Il avint en l'an de .m. et .iic. et .xcii. de Crist que .iiii. guallees de venessiens
                    veneent de Veneyse en Chipre et avoit les gens d'armes [d']autre .ii. gualyes en Chipre
                    au servize de la maison dou Temple, et venoit dedens .i. frere dou Temple quy avoit
                    a nom frere Guillaume de la Tour, et monseignor Phelipe de Yblin, oncle dou roy Henry
                    de Jerusalem et de Chipre, veneit de [ou]tremer dedens ses .iiii. gualies et monta
                    dessus en Veneisse.</p>
                    <p xml:id="d001l723" n="2" rend="numbered">Or avint enssi que venant lor chemin il encontrerent .vii. gualies des jenevés, marchans
                    quy aleent || [194v] de Romanie en Jene, et pour ce que il est usage sur mer […] des
                    .iiii. guallees de veneissens ne les vorent eschiver, et assés lor pria messire Phelipe
                    de Yblin d'eschiver les, mais il ne vostrent riens faire, et toute fois jenevés b[i]aisserent
                    pour eschiver le mau, come gens marchans qui ne querrent pas la bregue, et estoient
                    .vi. guallees, car l'autre aloit bien prés de terre pour descovrir qui n'y eust autre
                    guallees.</p>
                    <p xml:id="d001l724" n="3" rend="numbered">Et les venessiens, quy estoient gens a sos et deziroient la bregue et se fioient a
                    se qui avoient la chourme de .vi. guallees sur ses .iiii., con je le vous ay dit,
                    et virent les guallees yssir de lor vee et cuyderent que il le faissoient de paour,
                    si peryrent baudour et mirent main a lor espees et les trairent nues criant contre
                    les jenevés: «[A l]or!», c'est a dire ‘nos vos avons de guain’.</p>
                    <p xml:id="d001l725" n="4" rend="numbered">Et quant les jenevés virent se faire a venesiens, et que il estoient armés, si armerent
                    et alerent contr'eaus, et a l'asembler fu tué d'un carriau frere Guillaume de la Tour,
                    frere dou Temple, quy amenet ses guallees des venessiens, con je vos ay dit, et quant
                    il furent jointes les uns as autres, venesiens furent desbaratés et vencus et pris,
                    et aucuns y ot mort.</p>
                    <p xml:id="d001l726" n="5" rend="numbered">Le chevetaine des guallees de Jene si fu messire || [195] Johanin Marozel, et guarenty
                    messire Phelipe d'Ibelin, oncle dou roy de Chipre, et ja soit si que la vaissele d'argent
                    dou dit monseignor Phelipe li fu toute robee, et quant a sel oure l'on ne la post
                    recovrer, toute fois l'amenderent tout a son gré.</p>
                    <p xml:id="d001l727" n="6" rend="numbered">Et confecerent les venesiens sur une ihle lor tort [et] outrage, et en firent jenevés
                    de ce chartre de notaire et les laysserent aler, et tout en ceste maniere le [re]traist
                    monseignor Phelipe de Yblin.</p>
                    <lb/>
                </div2>
                <div2 xml:id="d001c302" n="302">
                    <head>[302]</head>
                    <p xml:id="d001l728" n="1" rend="numbered">(538) Le seigan[t an] aprés, quy fu l'an de l'incarnasion de Nostre Seignor Jhesu
                    Crist .m. et .iic. et .xc.iii., les venessiens armerent en Veneisse .xxv. gallees
                    et vindrent en Chipre por damager genevés, non regardant a tort quy vint de lor gent,
                    con vos m'avés oÿ dire, por la prezence de se franc home et grant seignor, messire
                    Phelipe de Yblin, ni mandant mesage en Jene, mais [de] lor preupre volenté et par
                    desprizance vindrent ses .xxv. guallees de venessiens en Chipre a Limeson, et fu lor
                    capitaigne Marc Mazille.</p>
                    <p xml:id="d001l729" n="2" rend="numbered">Et abatirent les crenyaus de la tour de Jene quy est a Limesson, et abatyrent la loge
                    des jenevés, et prirent le baston paint as armes de Jene et le trainerent lié d'une
                    corde par terre, et firent grant menases a jenevés, si que nul || [195v] jenevés a
                    Lymesson ne s'oza mostrer, et se partirent de Limesson et vindrent a Salines, et troverent
                    la le roy Henry de Jerusalem et de Chipre, et le capitaigne de ses guallees desendy
                    tart de nut et parla au roy et li douna letres que le duc li mandeit.</p>
                    <p xml:id="d001l730" n="3" rend="numbered">Et parlant de plusors paroles, le roy lor demanda coument se esteit qu'il esteent
                    venus aveuc tant de guallees, et il distrent que il se voloient venger de pluzours
                    menus otrages que jenevés lor avoi[en]t fait, et le roy lor dist quy se gardassent
                    que jenevés nen armassent aprés yaus.</p>
                    <p xml:id="d001l731" n="4" rend="numbered">Le capitaine respondy que il esteent armés de tel gent qui ne douterent .l. guallees
                    de jenevés, les counusseent bien coument il sont les fis de siaus quy les desconfirent
                    le tens passé, et ses paroles dist au roy en audiense de monseignor Phelipe de Yblin
                    et de plusors chevaliers et maihnees quy furent la, et je, Dieu le seit, l'ai escrit
                    se con je l'oïs, quy estee la.</p>
                    <lb/>
                </div2>
                <div2 xml:id="d001c303" n="303">
                    <head>[303]</head>
                    <p xml:id="d001l732" n="1" rend="numbered">(539) Cele nut partirent les dites guallee de Salines et alerent ver Famagouste.</p>
                    <p xml:id="d001l733" n="2" rend="numbered">Le chastelain de Famagouste si estoit messire Phelipe de Brie, quy vint sele nut a
                    la loge des jenevés et dist au consle et a genevés qui la se troverent que il pensasent
                    d'eaus saver, que se les guallees des venesiens vereent a Famagouste et lor voloient
                    mau faire, que il ne les poreent || [196] guarentir, et adons le consle amassa les
                    jenevés, et par le conseill de tous se partirent de Famagouste et alerent a Nicossie
                    et as autres leus.</p>
                    <p xml:id="d001l734" n="3" rend="numbered">Et seste chose que le chastelain dist, sauve son henour, il ne deust aver enssi dit,
                    car, selon la tenor dou provelige des jenevés, le roy les det sauver et guarder en
                    son royaume a son poier, ne il ne promist mie d'eaus defendre a son poer, ains lor
                    dist tout debout que bien lor en covenist.</p>
                    <lb/>
                </div2>
                <div2 xml:id="d001c304" n="304">
                    <head>[304]</head>
                    <p xml:id="d001l735" n="1" rend="numbered">(540) Toute fois se partirent les jenevés, si come est sus dit, et les guallees des
                    venesiens passerent outre et alerent a Laÿas en Ermenie, et prirent une nave des jenevés
                    et la firent rechater pour .m. et .vc. bezans blans, et leverent toutes les armes
                    et trainerent les banieres de Jene par la mer criant: «Guere!», et demourrerent la
                    achetant lor marchandies et chargant lor guallees, et les jenevés de Laïas s'en fouyrent
                    par les cazaus et dedens Laïas lor fu fait aucune damage a lor chozes.</p>
                    <lb/>
                </div2>
                <div2 xml:id="d001c305" n="305">
                    <head>[305]</head>
                    <p xml:id="d001l736" n="1" rend="numbered">(541) Dedens se messire Gille Doire fu a Famagouste, le quel c'estoit conbatu au Caf
                    a une gualee des venesiens, d'un quy avoit nom Polet Dalfin, et l'avoyt prize sur
                    sey || [196v] defendre, et puis la laissa aler, et estoit revenu a Famagouste con
                    vos oïés, et avoit oÿ et seu ce que les venesiens avoient fait as jenevés en Chipre
                    et a Laïas, et devoit prochainement partir de Chipre pour aler en Jene, et portoit
                    o luy frere Nicole et son conpaignon, freres menors quy aleent [en Jene].</p>
                    <p xml:id="d001l737" n="2" rend="numbered">Et se party et ala, et en son chemin encontra .xiiii. guallees de jenevés quy aleent
                    de Jene en Romanie, et parla a yaus des gualees et lor conta les outrages que venesiens
                    avoient fait et fayssoient as jenevés, dont il en firent mout courousés et dirent
                    que il l'amendereent, et firent retorner le dit Gille Doire aveuc yaus et les .ii.
                    freres menors que il meneit, et se vindrent en Costantinople et deschargerent lor
                    bales et lor marchandie en terre, et la recoumanderent a l'emperour, et s'esforcerent
                    et aparaillerent d'armes et de se quy lor sembla.</p>
                    <p xml:id="d001l738" n="3" rend="numbered">Et le baill des venesiens de Costantinople s'en vint en Pere, a la ville quy est des
                    jenevés devant Costantinople, et parla a ses seignors des gualees, priant quy le layssasent
                    aler avant d'iaus en Ermenie a lor gent saver s'il poroit metre aucun bien, et les
                    jenevés ne le vostrent soufrir, et encores lor pria le dit baill qu'il le laissasent
                    venir aveuc yaus en lor guallees, pour metre aucun bien, et les jenevés en nulle guyse
                    nen le vorent mener, et se party et tourna en || [197] Costantinople.</p>
                    <lb/>
                </div2>
                <div2 xml:id="d001c306" n="306">
                    <head>[306]</head>
                    <p xml:id="d001l739" n="1" rend="numbered">(542) Les jenevés se partirent de lor vylle de Pere, et furent .xv. guallees, a conter
                    la guallee de sire Gile Doire, et menerent les .ii. freres menors, et en lor chemin
                    venant ver Laïas si encontrerent .ii. guallees d'un leur jenevés quy avoit a nom André
                    Pelau, que il le remenerent aveuc yaus, et furent .xvii. guallees, et ausi troverent
                    .i. autre jenevés a un sien lein armé, quy estoit mains de guallee, et le menerent
                    en lor conpaignie.</p>
                    <p xml:id="d001l740" n="2" rend="numbered">Et quant il furent venus au Courc il troverent .i. guallee de Chipre armee de gens
                    de Surie, pizans et venesiens, gens hainos a jenevés, en qui avoit aucun quy avoient
                    ofendu a jenevés, en la quele estoit messire Ote de Gualanson.</p>
                    <p xml:id="d001l741" n="3" rend="numbered">Et le dit messire Ote de Gualanson, quy est .i. chevalier d'outremer de grant renomee,
                    si parla as jenevés et mout lor prea qui lor pleust qui peust aler aveque yaus pour
                    metre aucun bien, mais le jenevés ne le vorent soufrir et li prierent que il deust
                    alargir sa guallee loins des lor, qu'il ne peust par aucun fo[is] naistre aucun mau,
                    que ses guallees estoient gens quy lor aveent ofendus par le tens passé, et pour s'amour
                    ne les voleent grever. 4 Messire Othe s'en party d'eaus et vint en Chipre, car il
                    venoit de veir et parler au roy || [197v] d'Ermenie.</p>
                    <lb/>
                </div2>
                <div2 xml:id="d001c307" n="307">
                    <head>[307]</head>
                    <p xml:id="d001l742" n="1" rend="numbered">(543) Les jenevés furent a Laïas, et furent a la viste les uns des autres aveque les
                    guallees des venesiens, dont les jenevés lor manderent ses .ii. freres menors, et
                    lor mandrent quy lor deussent rendre l'aver des jenevés qu'yl aveent pris.</p>
                    <p xml:id="d001l743" n="2" rend="numbered">Dont il ne vostrent riens faire, et prirent les .ii. freres menors et les jeterent
                    en terre aveque lor barque et ne les laisserent venir arieres a jenevés, et voguerent
                    en lor gualees vers les guallees des jenevés pour asaillir les, et les jenevés les
                    eschiverent alant vers la Montaigne Negre, quy est loins de Laïas alant vers demy
                    jour .xxx. milles, et sorgirent lor ancres la, et les venesiens a lor gualees vindrent
                    la et sourgirent et aresterent devant les guallees des jenevés, et furent les uns
                    devant les autres tant con lor plost.</p>
                    <p xml:id="d001l744" n="3" rend="numbered">Et se partirent les jenevés et alerent a Laïas et propozerent en lor conseil de sivre
                    les venessiens jusques dedens lor goulf de Veneise, et distrent entre yaus que il
                    esteent guallees chargees et pezantes, et se aucun vent les departist, il les per[der]eent
                    toutes, et s'il voleent venir a la bataille, qui les atendereent, et s'aparaillierent
                    et acrurent de gens de la terre et atendirent, et se lierent ensemble pour ce qu'il
                    estoient mains || [199] asés des venessiens.</p>
                    <lb/>
                </div2>
                <div2 xml:id="d001c308" n="308">
                    <head>[308]</head>
                    <p xml:id="d001l745" n="1" rend="numbered">(544) Les venessiens si estoient a la Pointe de Maumistre et estoient .xxxii. leins,
                    car il furent de Veneyse .xxv. gualees, et le comun lor manda une gualee faire lor
                    saver coment sestes guallees de jenevés estoient partis de Jene et quy se deussent
                    garder d'yaus, et de Romanie lor vindrent .iii. gualees et .iii. saities.</p>
                    <p xml:id="d001l746" n="2" rend="numbered">Et eurent conseill les venessiens de combatre a jenevés, car s'il ne se conbateent
                    et se delivreent d'eaus, il lor vereent aprés guaitant lor point de faire lor damage,
                    et pour ce lor valoit meaus le conbatre, et propozerent de tenir lor antenes en poy
                    hautes, pour ce que se les jenevés vozissent refuzer la bataille et se meissent a
                    aler, deveent adons faire velle de lor gualees et ataindre les, et pour ce aveent
                    il lor antenes hautes, qu'il n'y eust autre a faire que de tirer la poge, et ensi
                    se mirent a venir vers le port de Laïas, la ou les jenevés atendeent.</p>
                    <lb/>
                </div2>
                <div2 xml:id="d001c309" n="309">
                    <head>[309]</head>
                    <p xml:id="d001l747" n="1" rend="numbered">(545) Quant les jenevés les vyrent venir, sy || [199v] s'armerent et crierent: «A
                    lor! A lor!», et les guallees des venesiens les alerent envestir, et les jenevés esteent
                    liés ensemble, quy ne s'ozerent esparpolier pour ce qu'il esteent mains des gualees
                    de venesiens.</p>
                    <p xml:id="d001l748" n="2" rend="numbered">Et fu la bataille grant et fort, de lanses et de pieres et de carryaus, quy dura grant
                    piesse dou jour, et en la fin furent les venesiens desconfis.</p>
                    <p xml:id="d001l749" n="3" rend="numbered">Et les jenevés quent il se virent le meyllour, si dehlierent lor gualees, et prirent
                    des gualees des venesiens .xxv., et .iiii. gualees et .iii. saities eschaperent et
                    alerent en Veneyse, et guaynerent adons les jenevés toute la marchandie que les venesiens
                    avoient dedens lor gualees, quy valut plus de .vc. mille bezans sarazinas.</p>
                    <p xml:id="d001l750" n="4" rend="numbered">Et en tel maniere avint a venesiens seste grant mesaventure, et ore je laray en poy
                    a parler d'eaus et des jenevés, et si parlerons de se quy covient a parler, des choses
                    quy avyenent, l'un an aprés l'autre.</p>
                    <lb/>
                </div2>
                <div2 xml:id="d001c310" n="310">
                    <head>[310]</head>
                    <p xml:id="d001l751" n="1" rend="numbered">(546) Quant vint en l'an de l'incarnasion de Nostre Seignor Jehsu Crist .m. et .iic.
                    et .xciiii. fu ehleu pape frere Piere de Moron, quy estoit reclus, fu apelé pape Celestin.</p>
                    <p xml:id="d001l752" n="2" rend="numbered">Il fu home de grant sainteté, et plussours gens dient que Dieu fist moult de miracles
                    pour luy en sa vye, et si ne vost onques chevaucher que ahne, pour dignité nulle que
                    il eust, ains vesquy moult humblement, et si vesquy poy.</p>
                    <p xml:id="d001l753" n="3" rend="numbered">Et vos diray que fu de luy estant || [200] il pape, si con je vos dis, et que il vy
                    les gens escandelés et descordés entre la crestienté, et meismes en la court de Rome,
                    et que il ne le poiet amender, si guerpy le siege apostolial et retourna a s'abaye,
                    et furent les cardenaus en grant debat de faire pape.</p>
                    <p xml:id="d001l754" n="4" rend="numbered">Or avoit .i. cardenal quy [estoit] sage et artellious et mout entrepernant, et aveit
                    esté notaire en la court dou pape et mout avoit apris, par coy il savoit asés, et
                    parla a pluzours des autres cardenaus, as quels .i. a un il promist de faire les pape
                    si li vossissent doner lor vois, et l'un de l'autre ne savoit rien, dont chascun pour
                    se li donerent lor vois, et ly firent grant promesses, et quant vint le jour de la
                    ehlasion, il meymes se fist pape, et furent les autres tous deseus.</p>
                    <p xml:id="d001l755" n="5" rend="numbered">Cestu estoit avant apelé Beneit Guaitan, et fu nes d'un païs quy a nom Iraigne.</p>
                    <lb/>
                </div2>
                <div2 xml:id="d001c311" n="311">
                    <head>[311]</head>
                    <p xml:id="d001l756" n="1" rend="numbered">(547) Quant cestu fu pape il manda et fist venir a luy pape Selestin, quy se fu degeté
                    dou pape, et le fist tenir en garde, que enscandle coumensoit ja entre la gent, et
                    dyseent qu'il y avoit .ii. papes et que ce estoit chose quy ne fu onques et ne fu
                    mais que pape ce fust degeté.</p>
                    <p xml:id="d001l757" n="2" rend="numbered">Cestu pape Selestin vesquy poi et morut.</p>
                    <lb/>
                </div2>
                <div2 xml:id="d001c312" n="312">
                    <head>[312]</head>
                    <p xml:id="d001l758" n="1" rend="numbered">(548) Cestu pape Boniface comensa mout a estiver et grever siaus de la Colone, ||
                    [200v] quy sont gent de grant lignage a Rome, et de se lingnage aveit .ii. cardenaus
                    que l'un avoit nom messire Jaque et l'autre messire Piere, les ques meteent sus au
                    pape de lais fais, et le pape meismes prehcha contre yaus et les dejeta jusques a
                    la carte jenerasion de tous les benefices de sainte yglise.</p>
                    <p xml:id="d001l759" n="2" rend="numbered">Et siaus de la Colone coururent sus a la gent dou pape et les deroberent de grant
                    deniers, de la quel [chose] la guerre comensa mout fort, et le pape les asega en lor
                    chastiau de la Colone, et asega puis le chastiau quy a nom Palestin et est de siaus
                    de la Coulone, qui est mout fort, et prist l'un chastiau et puis l'autre, et les .ii.
                    cardenaus se rendirent a sa mercy, dont il les fist metre en garde, mais depuis il
                    s'en fouyrent en Gene et de la alerent en Sezile.</p>
                    <lb/>
                </div2>
                <div2 xml:id="d001c313" n="313">
                    <head>[313]</head>
                    <p xml:id="d001l760" n="1" rend="numbered">(549) Pape Boniface tranlanta pluzours perlas, entre les autres tranlanta l'arseverque
                    [de Chipre] Johan Turc, frere menor, et fu né d'Ancone, et le fist arcevesque de Sardeigne.</p>
                    <lb/>
                </div2>
                <div2 xml:id="d001c314" n="314">
                    <head>[314]</head>
                    <p xml:id="d001l761" n="1" rend="numbered">(550) Et fist arsevesque de Chipre messire Gerart, le deen de Lengres, quy demoura
                    en Chipre .ii. ans et puis s'en ala outremer.</p>
                    <lb/>
                </div2>
                <div2 xml:id="d001c315" n="315">
                    <head>[315]</head>
                    <p xml:id="d001l762" n="1" rend="numbered">(551) En l'an de sest incarnasion de .m. et .iic. et .xciiii. avint en Hermenie .i.
                    grant escandle entre le roy Haiton et ses freres, et vos diray coment || [201] fu
                    l'achaison.</p>
                    <lb/>
                </div2>
                <div2 xml:id="d001c316" n="316">
                    <head>[316]</head>
                    <p xml:id="d001l763" n="1" rend="numbered">(552) Le roy Haiton ala a tatars et laissa son frere Toros, queestoit segont de luy,
                    en son leuc, et quant il revint des tatars il mist sus a son frere que il li voloit
                    tolir son royaume et chaisona de se fait plusors barons de son païs.</p>
                    <p xml:id="d001l764" n="2" rend="numbered">Aprés cestu roy Haiton s'en ala en Costantinople et mena Toros son frere aveuc luy,
                    et Senbat, son tiers frere que il avoit layssé en son leuc, se fist tant tost corouner
                    dou royaume d'Ermenie, car Haiton a son tens ne se vost onques encorouner, ains vesty
                    l'abit des freres menors et se fist apeler frere Johan d'Ermenie.</p>
                    <lb/>
                </div2>
                <div2 xml:id="d001c317" n="317">
                    <head>[317]</head>
                    <p xml:id="d001l765" n="1" rend="numbered">(553) Quant le devant dit frere Johan entendy que Senbat son frere c'estoit fait roy
                    de son royaume d'Ermenie, si arma .ii. guallees et mena o luy son frere Toros, et
                    si vint en Ermenye, mais siaus d'Ermenie lor defendirent l'entree, et frere Johan
                    demanda pour coy l'on le defendoit l'entree de son païs, et l'on li dist que son frere
                    Senbat s'estoit encourouné et que il ne voloit qui deust entrer au païs.</p>
                    <p xml:id="d001l766" n="2" rend="numbered">Et le dit frere Johan et son frere Toros vindrent en Chipre, et de la s'en alerent
                    en Costantinople, et de la se mist a aler a tatars pour soy clamer de son frere Senbat,
                    mais le dit Senbat fu avant || [201v] de luy a tatars, et avoit espouzé feme tatare
                    pour avoir plus lor amisté, et ensi come il se revenoit des tatars en son païs d'Ermenie,
                    il encontra en son chemin frere Johan et Toros son frere, quy aleent a tatars, si
                    les prist et mena aveuc luy en Ermenie, et aprés poy de jours il fist estrangler Toros
                    son frere et fist crever les ziaus a Haiton, quy estoit frere Johan, mais si come
                    a Dieu plost l'un eull li remest, que il vy de luy aprés.</p>
                    <p xml:id="d001l767" n="3" rend="numbered">Et quant il lor cart frere, quy ot nom Costans, vit que le roy Sembat avoit tué son
                    frere Toros et l'autre aveuglé, si en fu mout dolent et pour ce parla a plusors des
                    plus riches d'Ermenie et asembla gens et corut sus a Sembat, et le desconfy et le
                    prist et le mist en prison, et delivra son frere Haiton, qui estoit frere Johan.</p>
                    <p xml:id="d001l768" n="4" rend="numbered">Quant Haiton fu hors, il ne rendy pas bon gré a Costans quy le delivra, ains le prist
                    et mist en prizon, et puis manda luy et Senbat a l'empereor de Costantinople.</p>
                    <p xml:id="d001l769" n="5" rend="numbered">Et tint sestu Haiton son royaume, tout vestu de l'abit des freres menors, tant que
                    .i. enfant fu grant quy fu fis de Toros, son frere segont, quy avoit esté estranglé,
                    et la mere de sestu anfant fu suer dou roy Henry de Jerusalem et de Chipre.</p>
                    <p xml:id="d001l770" n="6" rend="numbered">Cestu anfant le roy Haiton le fist encoroner dou royaume || [202] d'Ermenie a son
                    vyvant.</p>
                    <p xml:id="d001l771" n="7" rend="numbered">Et vos layrons a parler de luy et parlerons d'un autre fait, con vos orrés.</p>
                    <lb/>
                </div2>
                <div2 xml:id="d001c318" n="318">
                    <head>[318]</head>
                    <p xml:id="d001l772" n="1" rend="numbered">(554) A .m. et .iic. et .xcv. de l'incarnasion de Crist fu grant remuement en Jene
                    et en Veneisse, car venessiens voleent faire grant armement pour eaus venger dou damage
                    et de la honte que les jenevés lor aveent fait, et jenevés meismes s'atirerent de
                    l'autre part pour eaus defendre.</p>
                    <lb/>
                </div2>
                <div2 xml:id="d001c319" n="319">
                    <head>[319]</head>
                    <p xml:id="d001l773" n="1" rend="numbered">(555) Le pape manda querre des plus sages de lor sités et se travailla mout de metre
                    aucun acort entre yaus mais ne post, et pour se se tornerent chascun en sa sité, et
                    comensa la guerre entre yaus, mout forte et mout cruel, si con vos entenderés.</p>
                    <lb/>
                </div2>
                <div2 xml:id="d001c320" n="320">
                    <head>[320]</head>
                    <p xml:id="d001l774" n="1" rend="numbered">(556) Les venessiens armerent .lxx. guallees et vindrent sodainement en Pere, quy
                    est une ville des jenevés et est asise devant Costantinople, et mirent le feuc dedens
                    et l'ardirent sans autre damage, que jenevés aveent oÿ noveles d'yaus et aveent trait
                    tous lor biens et mis dedens Costantinople, et meismes lor tarides il les esfondrerent
                    et les laisserent aler a fons, et puis dou partir des dites gualees si les leverent.
                    || [202v]</p>
                    <lb/>
                </div2>
                <div2 xml:id="d001c321" n="321">
                    <head>[321]</head>
                    <p xml:id="d001l775" n="1" rend="numbered">(557) En l'autre isté aprés les jenevés armerent .lxxx. gualees et entrerent en le
                    goulf de Veneisse, et avoit desus .ii. amirail, l'un fu sire Thomas Espine de .xxx.
                    gualees, et l'autre fu messire Guoude Damar des .l. gualees.</p>
                    <p xml:id="d001l776" n="2" rend="numbered">Et furent entre le goulf de Veneysse et y demourerent tant que le bescut lor comensa
                    a faillir, et furent au conseil, si que sire Thoumas Espine si conseillet d'atendre,
                    pour ce que honte lor seroit se venessiens nisseent et il fusent partis avant, et
                    l'autre amirail, sire Guaude Damar, disoit que il se voloit partir en toute guyse
                    et aler en Sardeigne, si que les .ii. amirails furent a vylaines paroles, et se party
                    messire Guaude a .l. guallees et s'en ala en Sardeigne, et sire Thoumas Espine, qui
                    n'en avoit que .xxx. gualees, nen oza demourer et se party et vint en Sezille, et
                    se mist en .i. leuc quy a nom la Catune.</p>
                    <lb/>
                </div2>
                <div2 xml:id="d001c322" n="322">
                    <head>[322]</head>
                    <p xml:id="d001l777" n="1" rend="numbered">(558) Les venessiens aprés poy de jours nissirent de Veneize et vindrent au leuc ou
                    les jenevés les aveent atendus, et troverent que il estoient partis, et prirent baudour
                    et vindrent en Sezile, et troverent sire Thoumas Espine a ces .xxx. gualees et li
                    dounerent chasse, mais Thoumas Espine i avoit ligieres gualees, et se partirent.</p>
                    <lb/>
                </div2>
                <div2 xml:id="d001c323" n="323">
                    <head>[323]</head>
                    <p xml:id="d001l778" n="1" rend="numbered">(559) Les gualees des venessiens firent le || [203] tour de la Sezile et en pareil
                    leus prirent des jenevés naves, qui devoient charger de fourment, bien .xvii., et
                    ensy ressut le comun se damage.</p>
                    <lb/>
                </div2>
                <div2 xml:id="d001c324" n="324">
                    <head>[324]</head>
                    <p xml:id="d001l779" n="1" rend="numbered">(560) [Q]uant vint l'autre ysté aprés, le comun de Jene arma .c. et .lxxvii. guallees
                    et .xx. barques de parescalmes, et vindrent en Sezille et a Messine, et armerent .xxv.
                    guallees que il laysserent a garder Jene, pour les pizans, et fu amirail de ses .xxv.
                    guallees messire Manuel Zacarie, et dou grant armement fu amirail messire Aubert Doire,
                    quy fu jadis capitaine de Jene.</p>
                    <p xml:id="d001l780" n="2" rend="numbered">Et quant se grant host se party de Jene, manderent letres au comun de Veneysse, que
                    il estoient partis de Jene .c. et .lxxvii. gualees et alerent a Mesine, et s'il avoient
                    volenté de faire aucune raison, qu'il venyssent la et portassent lor cartulaire, car
                    il l'avoient porté le leur aveuc yaus.</p>
                    <p xml:id="d001l781" n="3" rend="numbered">Et puis quant il furent venus a Messine, si lor manderent par .i. courier quy ala
                    de Poille a [Veneise] un autre si faite letre.</p>
                    <lb/>
                </div2>
                <div2 xml:id="d001c325" n="325">
                    <head>[325]</head>
                    <p xml:id="d001l782" n="1" rend="numbered">(561) Les venessiens lor firent le respons et lor manderent dire que il estoient venus
                    esforse[m]ent volentiers, pour ce que Veneyse ne poroit entendre si tost a armer tant
                    de gualees, et pour ce sembloit que il ne voleent mye la bataille, mais s'il fucent
                    || [203v] venus ou vozissent venir coumunal, qu'il fussent nissus et nistreent bien
                    a la bataille pour eaus.</p>
                    <p xml:id="d001l783" n="2" rend="numbered">Dont les jenevés s'en tornerent en Gene a tout lor grant armement, quy fu mout noble
                    et grant, si come siaus quy les virent le dient, que tous les grans homes de Jene
                    a preuve les uns des autres armeent lor gualees, bien aornees de pluisors coulours,
                    et trop em pais et repos alerent et tournerent.</p>
                    <lb/>
                </div2>
                <div2 xml:id="d001c326" n="326">
                    <head>[326]</head>
                    <p xml:id="d001l784" n="1" rend="numbered">(562) Et quant vint en l'an de .m. et .iic. et .xcvi[ii]. de Crist, les jenevés armerent
                    .lxxxiiii. gualees et nyssirent de Jene et vindrent entre le goulf de Veneise, et
                    leur amirail fu .i. vaillant home, artillious et de grant cuer, quy avoit nom messire
                    Lanbe Doire.</p>
                    <p xml:id="d001l785" n="2" rend="numbered">Et en lor veage les asailly .i. si mau tens que .viii. gualees se partirent de l'ost,
                    et les geta le mau tens a ses .viii. gualees en Poylle, de quey lor mau vint pour
                    lor profit, car il prirent plusors vausiaus de Veneyse qu'il n'eusent pas pris.</p>
                    <p xml:id="d001l786" n="3" rend="numbered">Et les autres .lxxvi. gualees traverserent le goulf et alerent vers l'Esclavonie,
                    en .i. ihle quy a nom Escursle, et la atendirent les venesiens.</p>
                    <lb/>
                </div2>
                <div2 xml:id="d001c327" n="327">
                    <head>[327]</head>
                    <p xml:id="d001l787" n="1" rend="numbered">(563) Le comun de Veneyse, quant il vyrent bien que jenevés estoient venus, si armerent
                    lor guallees, quy furent .xcvi. gualees, || [204] et devoient avoir autre .xiiii.
                    de Jarre, et fu lor amirail .i. grant home de Veneyse, quy avoit [nom] Calo Dandle,
                    et se vindrent ses .xcvi. gualees a la viste des guallees de Jene.</p>
                    <p xml:id="d001l788" n="2" rend="numbered">Et se fu par .i. samedy de setembre, a .vi. jours entrant, que fu la vegile de la
                    feste de Nostre Dame, mais la feste si devoit estre le lundy, et pour achaison de
                    la feste selle nuit dou samedy [avoient] les gualees de jenevés en chascun de lor
                    escalme une chandele pour henor de la Virge Marie, si que les venesiens les virent
                    bien.</p>
                    <p xml:id="d001l789" n="3" rend="numbered">Et quant sire Lanbe Doire, amiraill de jenevés, vy que sa gent firent se leminaire,
                    si demanda por quoy se estoit que il fayzoient se luminaire, si li fu dit que il le
                    faizoient pour la feste de Nostre Dame, quy sera doumain, le dimenche, et il manda
                    comandant de gualee en gualee qu'il deussent estaindre les chandeles, que la feste
                    de Nostre Dame nen estet mye le dimenche, qui estoit demayn, mais la fera le lundy:
                    «Averons la bataille demain a nos henemis et les ve[n]querons, et ferons feste de
                    Nostre Dame et por la victoire que nos averons!», et son dit fu profecie, car enssi
                    fu.</p>
                    <p xml:id="d001l790" n="4" rend="numbered">Et adons furent estaintes les chandeles toutes, dont les venesiens si firent grant
                    merveilles de se que il avoient veu si grant luminaire et puis estayndre si tost,
                    si cuyderent par ce que les jenevés || [204v] fussent partis, et de lor fanon quy
                    alumeit encores faizeent rayson venesiens que ce estoit une lanterne, qu'yl avoient
                    layssé sur aucune barque pour sembler as venesiens que il fussent encores au leuc
                    et avereent en tant espasse d'aler.</p>
                    <p xml:id="d001l791" n="5" rend="numbered">Et pour saver de se aucune verité, si manderent .i. leur venesien, quy a nom Menegue
                    Esclafon, en .i. colonbet, que s'acosta as gualees des jenevés et les vy de loins
                    toutes rengees, et vint si prés que il l'oÿ que les uns dizeent as autres: «Ves tu
                    acheter se que je guaineray doumain ?», et autres dize[en]t: «Quant sera jor pour
                    faire seste bataille?».</p>
                    <p xml:id="d001l792" n="6" rend="numbered">Et Menegue tourna et dist a lor amiraill coment les gualees sont encores en leur leuc,
                    et as paroles qu'il avoit oÿ d'eaus il n'esteent mie gens de fouir, que il pensast
                    d'aparailler ses batailles et ordener son fait.</p>
                    <lb/>
                </div2>
                <div2 xml:id="d001c328" n="328">
                    <head>[328]</head>
                    <p xml:id="d001l793" n="1" rend="numbered">(564) Quant vint l'endemain matin, le dimenche, il s'aprocherent les uns as autres
                    et s'abalestrerent asés, et venesiens eurent conseil de ferir sur la mité des guallees
                    des jenevés, et averont tost desconbré sele mité et l'autre mité aprés [n']avra poier
                    a yaus, si se meteront en desconfiture.</p>
                    <p xml:id="d001l794" n="2" rend="numbered">Et tout ensi come il le deviza fist, que a tout lor gualees, quy furent .xcvi., feryrent
                    sur la mité des gualees des jenevés, quy ne furent par tout que .lxxvi. gualees, que
                    les autres .viii. se partirent d'yaus par mau tens, con vos l'a[vés] || [205] oÿ avant,
                    et nen estoient encores.</p>
                    <p xml:id="d001l795" n="3" rend="numbered">Et donerent les venesiens si grant charge sur la mité de l'ost de jenevés quy desconbrerent
                    .viii. gualees de jenevés, et l'autre mité des jenevés, qui virent que lor gualees
                    aveent si grant charge et que nul nen estoit venus conbatre a yaus, si tailerent lor
                    goumes hastivement et laysserent lor ancres en mer, et vindrent ferir sus les venesiens
                    et ne fouyrent mye, si com venesiens firent rayson, et en tel maniere furent les venesiens
                    au myleuc des jenevés.</p>
                    <p xml:id="d001l796" n="4" rend="numbered">Et fu la bataile mout mourtau, con chascun peut crere, bataille que quy chait si est
                    mort, et ses morurent et arme[rent] encores, crestien l'un contre l'autre, et en la
                    fin venesiens furent desconfis malement, et perdirent .lxxviii. gualees, et eschaperent
                    les autres, quy furent .xviii., et s'en alerent en Veneyze.</p>
                    <lb/>
                </div2>
                <div2 xml:id="d001c329" n="329">
                    <head>[329]</head>
                    <p xml:id="d001l797" n="1" rend="numbered">(565) Adonc eut en Veneyze moult grant doulour et si ot ausi grant paour, car aucuns
                    s'aparaillierent d'ordener lor defensses d'engins et d'autre qui lor covenoit, doutant
                    que les gualees de jenevés ne vozissent venir la.</p>
                    <p xml:id="d001l798" n="2" rend="numbered">Des jenevés vos diray quy firent [de] toutes les gualees de venesiens qu'il guainerent:
                    il en traistrent se quei lor plost et puis les ardirent toutes.</p>
                    <p xml:id="d001l799" n="3" rend="numbered">Et fu pris lor cappitaine, sire Calo Dandle, qu'il morut aprés alant || [205v] en
                    Jene d'une contine, et furent pris plusours gentils homes de Veneise, et grant cantité
                    de menues gens, qui furent bien .xvim. persones, sauve les mors et autres quy alerent
                    en terre d'esclavons, qui ne sont pas bien des venesiens.</p>
                    <p xml:id="d001l800" n="4" rend="numbered">Et sachés que jenevés [fussent] bien alés en Veneyse, mais il doutere[n]t pour la
                    part contraire quy estet en Jene des Grimaus, quy esteent guelf, et pour ce vindrent
                    en Jene tost.</p>
                    <lb/>
                </div2>
                <div2 xml:id="d001c330" n="330">
                    <head>[330]</head>
                    <p xml:id="d001l801" n="1" rend="numbered">(566) Il avint que les pizans, quy encores estoient en Jene en prizon, virent que
                    l'on vost metre les venesiens aveuc yaus en lor prison, si ne les vorent aculir en
                    nulle maniere, si covint que l'on les pou[r]veast d'aucune plase, et furent en prison
                    poy de tens.</p>
                    <lb/>
                </div2>
                <div2 xml:id="d001c331" n="331">
                    <head>[331]</head>
                    <p xml:id="d001l802" n="1" rend="numbered">(567) Or vos diray si que .vi. gualees de jenevés firent, que le comun arma, et fu
                    amirail sire Guavin Tartaro.</p>
                    <p xml:id="d001l803" n="2" rend="numbered">Il ala en Veneize, en l'ihle de Saint Nicolas, qui est port de Veneize, et mist l'enseigne
                    de Jene, et congnia monee, et y fu tant que les venesiens l'eurent a grant honte et
                    a despit, et armerent .viii. gualees, et les .vi. gualees partirent et yssirent hors
                    dou goulf, et les .viii. gualees des venesiens lor alerent aprés jusques hors dou
                    goulf, et les .vi. gualees de jenevés retournerent aryeres a l'ihle de || [206] Saint
                    Nicolas, et furent aucuns jors et se partirent et firent damage a plusors venesiens
                    par la Poulle, et se tornerent en Jene.</p>
                    <p xml:id="d001l804" n="3" rend="numbered">Et toute fois je ne vos sais mie bien dire se ses .vi. gualees, se que je vous ay
                    devyzé, que il firent avant la desconfiture des venesiens ou aprés, mais bien firent
                    que je vos ay dit, si con chascun bien le seit.</p>
                    <lb/>
                </div2>
                <div2 xml:id="d001c332" n="332">
                    <head>[332]</head>
                    <p xml:id="d001l805" n="1" rend="numbered">(568) Dieu par sa grant mizericorde, quy desfait le poier dou diable, en .i. moument
                    les acorda ensemble en bone pais et en bon amor.</p>
                    <lb/>
                </div2>
                <div2 xml:id="d001c333" n="333">
                    <head>[333]</head>
                    <p xml:id="d001l806" n="1" rend="numbered">(569) Ceste pais fu faite et acordé, et doune[rent] seurté les uns as autres .ii.
                    bones sités de Lonbardie, que je ne vos sais nomer, et fu sire Thoumas Espine pour
                    le comun de Jene et sire Romé Corin de la Camaior por le coumun de Veneise, et Dieu
                    par sa pitié les mainteigne en bon amor et bone pais.</p>
                    <lb/>
                </div2>
                <div2 xml:id="d001c334" n="334">
                    <head>[334]</head>
                    <p xml:id="d001l807" n="1" rend="numbered">(570) [D]e tout ensement parfist Dieu tous les biens ensemble, que pizans firent lor
                    pais au comun de Jene, et lor donerent les pizans .cm. flourin d'or et relenquirent
                    le juge de Chinere de Corse, le quel vint puis a la mercy dou coumun de Jene, quy
                    le tienent en prison [avec] pizans et venesiens, et morut aprés le dit juge de Chinerc.
                    [206v]</p>
                    <lb/>
                </div2>
                <div2 xml:id="d001c335" n="335">
                    <head>[335]</head>
                    <p xml:id="d001l808" n="1" rend="numbered">(571) Quant vint en cel an de Jehsu Crist .m. et .iic. et .xcv[ii]i. les jenevés se
                    conbatirent dedens la sité de Jene les uns as autres, pour les pars que l'on dit guelf
                    et guiblin, et furent de la part guelf les Grimaus et autres lingnages, et de la part
                    guybelin furent seaus d'Espine et Doire et autres lingnages, et furent les uns desa
                    et les autres dela.</p>
                    <p xml:id="d001l809" n="2" rend="numbered">Et dura selle guerre plusors jours et se failly poy qui ne mirent lor sité a destrure,
                    quy est une sité mout belle et mout ryche, et la ou se treut mout de sages homes,
                    et en se fait si failly malement lor sens, que pour maintenir tel parties se veullent
                    destrure, la quele choze me semble il estoit euvre dou diable, et tout ensi sont entachés
                    de seste malete part toute Touscane et Lonbardie et Sezille et Poille et la terre
                    dou Principaut et Calabre, et se coumence a estaindre entre la clerzie quent est par
                    volenté, mais non pas as armes palezes.</p>
                    <p xml:id="d001l810" n="3" rend="numbered">Pour quei de seste bataille quy avint en furent mors gens asés d'une part et d'autre,
                    et en la fin les guelf furent vencus et se partirent de Jene une grant partie d'eaus,
                    especiaument tous les Grimaus, quy se recuilirent dedens aucunes gualees, quy prirent
                    dou port de Jene, et alerent en Provense, et prirent .i. chastiau quy a nom || [207]
                    Mounegue, le quel est de ryviere de Jene et dou comun, et la tindrent lor siege les
                    Grymaus et lor aydeours aucuns, quy furent de lor part, et roberent et prirent pluysors
                    jenevés et lor vausiaus, se est a saver de lor contraire part, et traiterent et pourchasserent
                    a lor amis quy deveent courre vers Gene par terre, et yaus courreent par mer a .vii.
                    gualees armees.</p>
                    <p xml:id="d001l811" n="4" rend="numbered">Et ordenerent se fait en .i. jour matin, et ensy come il l'ordenerent si le firent,
                    mais il vindrent de nuit en la sité de Jene par mer et frirent dedens le port a demy
                    nut.</p>
                    <lb/>
                </div2>
                <div2 xml:id="d001c336" n="336">
                    <head>[336]</head>
                    <p xml:id="d001l812" n="1" rend="numbered">(572) [L]es guiblins furent as armes et lor furent encontre, et la plus grant partie
                    dou peuple lor fu en aye, et [de] siaus quy deveent ayder les Grimaus aucuns lor defaillirent,
                    et pour ce de ligier chaison, et quy furent poy, si furent les Grimaus desconfis,
                    et aucuns y ot mort d'une part et d'autre, et pris furent aucuns et mis en prison,
                    et en la parfin fu fait pais entre yaus et furent delyvrés de pryson et rendirent
                    le chastiau au coumun.</p>
                    <lb/>
                </div2>
                <div2 xml:id="d001c337" n="337">
                    <head>[337]</head>
                    <p xml:id="d001l813" n="1" rend="numbered">(573) En ce dit an de l'incarnasion de Crist .m. et .iic. et .xcv[ii]i. fu une guerre
                    entre le roy de France Phelipe et le roy d'Engleterre Odouart, [et fu] en l'aye dou
                    roy d'Engleterre, pour son pourchas, || [207v] le conte de Flandres, et par ses deniers
                    quy li douna.</p>
                    <p xml:id="d001l814" n="2" rend="numbered">Et le conte a tout son poier si fu en l'aye de messire Odoart, roy d'Engleterre, car
                    le dit conte fu mau dou roy de France, a quy se dit mariage nen plaizoit mye, si [avoit]
                    fortraite la fille dou conte de Flandres et la tenoit en son poer.</p>
                    <lb/>
                </div2>
                <div2 xml:id="d001c338" n="338">
                    <head>[338]</head>
                    <p xml:id="d001l815" n="1" rend="numbered">(574) [L]e conte de Flandres manda Robert, son fis, au roy de France, qui li deust
                    rendre sa fille, dont le roy de France ne le vost faire, et pour ce mist le conte
                    de Flandres pluisors contes en selle guerre, et furent pluysors barons de la terre
                    de la partie et de l'aye dou roy d'Engleterre.</p>
                    <p xml:id="d001l816" n="2" rend="numbered">Et par tel maniere comensa selle guerre de ses .ii. puissans et haus seignors, que
                    depuis vindrent a bon acort [et] pais si tost par la volenté de Dieu nostre seignor.</p>
                    <p xml:id="d001l817" n="3" rend="numbered">Et ores vos diray d'un autre guerre qui avint.</p>
                    <lb/>
                </div2>
                <div2 xml:id="d001c339" n="339">
                    <head>[339]</head>
                    <p xml:id="d001l818" n="1" rend="numbered">(575) A .m. et .iic. et .xc.ix. de l'incarnasion de Nostre Seignor Jehsu Crist Federic,
                    quy tenoit le royaume de Sezille, si arma .xl. gualees et yl meysmes fu desus chevetaigne
                    et seignor, et sire Courat Doire, citain de Jene, si en fu amirail.</p>
                    <p xml:id="d001l819" n="2" rend="numbered">Et le roy Charle si fist armer autre .xl. gualees, et fu chevetaine le roy d'Aragone,
                    frere de se devant dit Fedric, car il s'estoit acordé aveuc le pape et aveuc le roy
                    Charle, et || [208] avoit juré maintenir la guerre contre son frere Federic et contre
                    siaus de Sezile.</p>
                    <lb/>
                </div2>
                <div2 xml:id="d001c340" n="340">
                    <head>[340]</head>
                    <p xml:id="d001l820" n="1" rend="numbered">(576) Les anfans dou roy Charle furent a seste bataille, le duc et le prince, et Rogier
                    de Lorin, quy avoit esté amiraill de Sezille, si fu amirail des gualees dou roy Charle.</p>
                    <p xml:id="d001l821" n="2" rend="numbered">Dont fu l'asenblee de ses gualees qui fu entre yaus et fu grant la bataille, et furent
                    mort de la gent assés d'une part [et d'autre], mais en la fin la gent dou roy Charle
                    guaaignerent, et furent desconfis les gualees de Federic, et firent pris pluzours
                    et fu pris sire Coran Doire, et prirent la gent dou roy Charle une ville quy a non
                    Cataine et autres chastiaus.</p>
                    <lb/>
                </div2>
                <div2 xml:id="d001c341" n="341">
                    <head>[341]</head>
                    <p xml:id="d001l822" n="1" rend="numbered">(577) En se dit an aparut une estele quy levoit a l'aube dou jour et avoit une longue
                    coue, et se levoit dou levant et aloit droit vers demy jour, et fu veue en seste maniere
                    bien .viii. jours au mois de jenvier.</p>
                    <lb/>
                </div2>
                <div2 xml:id="d001c342" n="342">
                    <head>[342]</head>
                    <p xml:id="d001l823" n="1" rend="numbered">(578) Et en cest meismes an vos diray que le royaume d'Ermenie estoit en trop mal
                    estat et a grant meschef par les sarazins quy avoient mout espressé, et ly avoient
                    pris les sarazins aucuns chastiaus, c'est a saver la Roche Guillaume et un chastiau
                    quy a nom Kalat el Rom, et Selvendegar, et une cave qui a nom le Pertuis, || [208v]
                    quy est mout fort, et puis entrerent au plain d'Ermenie et prirent .i. chastiau [qui]
                    a nom Betil, et manderent lor baylis a la vylle de Laÿas, qui est sur mer, ensi seignorierent
                    presque toute la terre d'Ermenie.</p>
                    <lb/>
                </div2>
                <div2 xml:id="d001c343" n="343">
                    <head>[343]</head>
                    <p xml:id="d001l824" n="1" rend="numbered">(579) Haiton, le roy d'Ermenie, se tenoit as montaignes a grant doute et a grant meschef,
                    ni nen ozet aprocher vers le plain, et en la fin les tatars, de quey il se tenoit
                    home, ly firent aye, si come je le vos diray.</p>
                    <p xml:id="d001l825" n="2" rend="numbered">Mais je vos viaus devizer des tatars aucune raison, pour ce que vos sachés lor comensement
                    et coment il vindrent.</p>
                    <lb/>
                </div2>
                <div2 xml:id="d001c344" n="344">
                    <head>[344]</head>
                    <p xml:id="d001l826" n="1" rend="numbered">(580) Vous savés coument je vos ay devisé avant en se livre de Halaon, quy prist Doumas
                    et Halape, Haman et La Chamele, et que .i. sien amiraill, quy ot nom Cotboha, prist
                    Sayete de Surie, et coment sarazins les desconfirent devant Thabarie, en .i. leuc
                    quy a nom Hamelielot.</p>
                    <lb/>
                </div2>
                <div2 xml:id="d001c345" n="345">
                    <head>[345]</head>
                    <p xml:id="d001l827" n="1" rend="numbered">(581) Les tatars sont gens qui sont meinhles, pour ce que il sont d'un païs quy a
                    nom Mehlie, quy siet sur la Mer Ocseane, et lor païs est enclos de mout hautes montaignes
                    dever mer et devers terre.</p>
                    <p xml:id="d001l828" n="2" rend="numbered">Et dit on que Alyssandre le Grant estoupa .i. estroit pas, dont l'on poiet issir de
                    lor païs et venir en autre terre, et pour ce les enclost Alyssandre que il ne puyssent
                    issir, tant que .i. vaillant home de yaus, quy a nom Checan, quy fu de grant enprise,
                    issi de lor leuc par sa vigour et par sa soutillanse.</p>
                    <p xml:id="d001l829" n="3" rend="numbered">Et fu sur une haute || [209] montaigne et regarda les nobles sités quy estoient abitees
                    entour lor terre, et avoit o luy acuns autres de sa gent menés la, as quels il parla
                    et lor dist que ses terres qu'il veet ly sembleent plus belles et plus delitables
                    a demorer que lor païs n'estoit.</p>
                    <p xml:id="d001l830" n="4" rend="numbered">Meismes desendirent par desa jus de selle montaigne et vyrent passer la gent de selle
                    contree, quy lor sembloit trop noble gent et richement vestus, les quels fouyrent
                    de siaus quant il les virent si lais et au si petis ziaus, qu'il furent tous espaventés.</p>
                    <p xml:id="d001l831" n="5" rend="numbered">Et aprés se si repairerent en lor leuc et conterent les autres tatars se qu'il avoyent
                    veu, et fu creu de quant que il lor dist cestu Checan.</p>
                    <lb/>
                </div2>
                <div2 xml:id="d001c346" n="346">
                    <head>[346]</head>
                    <p xml:id="d001l832" n="1" rend="numbered">(582) Les tatars vivo[ie]nt sans pain, car de pain ne saveent que se estoit, et mangeent
                    char, s'est a saver quant un chevau ou .i. ahne ou .i. chien moreit, il le mangeent,
                    mais lor vie estoit de lait de faryze et de berbis, et d'erbe sauvage et de voletures.</p>
                    <p xml:id="d001l833" n="2" rend="numbered">Or et argent et fer et autre metal nen aveent point.</p>
                    <lb/>
                </div2>
                <div2 xml:id="d001c347" n="347">
                    <head>[347]</head>
                    <p xml:id="d001l834" n="1" rend="numbered">(583) Quant seluy Checan vy se qu'il avoit veu, si con je vous ays retrait, si yssi
                    hors et tous siaus quy le vostrent sivre, et furent si grans gens a chevau san seles
                    que l'on ne les peust aver nonbrés, si se mirent a aler ver le levant en un païs quy
                    s'apele le Hata.</p>
                    <p xml:id="d001l835" n="2" rend="numbered">Et ses gens dou Hata, pour la grant multytude de si grant gent || [209v] come il vyrent
                    se rendirent a yaus, et firent lor comandement, dont ses tatars se tindrent la, quy
                    est un païs grant et large et bien delytable.</p>
                    <p xml:id="d001l836" n="3" rend="numbered">Et en selu leuc aprirent les tatars a conoistre les robes a vestir et plussors vyandes
                    a manger, et conoistre l'or et l'argent et les armes de fer et autres armeures, et
                    de seles et de mases et de curasses a la maniere de selle terre, que orendroit se
                    dient tatarezes.</p>
                    <lb/>
                </div2>
                <div2 xml:id="d001c348" n="348">
                    <head>[348]</head>
                    <p xml:id="d001l837" n="1" rend="numbered">(584) Les tatars troverent seles gens de seles terres alahchés et mole gens as armes
                    et delitouzes a lor vivre, quy les prizerent poy, et pour ce plus seurement chevaucherent
                    par la terre et conquyrent une sité quy a nom Hansa, qui est mout grant, a levant.</p>
                    <p xml:id="d001l838" n="2" rend="numbered">Et si oïs que marchans conterent a monseignor le maistre dou Temple, quy l'aveent
                    veue, que elle estoit grant .ii. jornees de lonc et de large.</p>
                    <p xml:id="d001l839" n="3" rend="numbered">La tint son siege cestu Chequan et sa gent, et la morut il prés d'une fontaine, par
                    une serpent ou par aigue qu'il but d'une fontaigne, car il fu trové mort prés de la
                    fontaigne et de serpent.</p>
                    <p xml:id="d001l840" n="4" rend="numbered">.iiii. fis demourerent, l'un ala ver le Mar Majour, quy ot a nom Bareque et conquist
                    jusques en Hongrie, et les autres .ii[i]. conquirent autres provinces, et l'un d'iaus,
                    quy ot a nom Halaon, sy vint vers nos parties.</p>
                    <p xml:id="d001l841" n="5" rend="numbered">Et si laira des autres et vos diray de sestu Halaon, ce qui fist en son tens, a son
                    || [210] coumensement.</p>
                    <lb/>
                </div2>
                <div2 xml:id="d001c349" n="349">
                    <head>[349]</head>
                    <p xml:id="d001l842" n="1" rend="numbered">(585) Cestu Halaon s'aprocha de Baudat, qui est chef de toutes les terres des sarazins
                    et la ou lor halife tient son siege, quy est en leuc de Mahomet et son vycaire, entra
                    vers les sarazins et le guerrea plusors ans, et guasteit et ardeit et abatet toutes
                    les apartenanses de Baudac.</p>
                    <lb/>
                </div2>
                <div2 xml:id="d001c350" n="350">
                    <head>[350]</head>
                    <p xml:id="d001l843" n="1" rend="numbered">(586) La halife vy que les tatares l'aveent si espreissé, et damagé et guasté ses
                    terres, si sodea plus de .cm. homes a chevau de seles contrees et les tint .i. grant
                    tens, et tatars ne firent lors nul semblant de venir plus avant, dont la halife congea
                    toute celes gens d'armes qu'il [tenoit] a sodees.</p>
                    <p xml:id="d001l844" n="2" rend="numbered">Et quant il se furent partis de Baudac, Halaon a tout son host vint dreit devant la
                    sité de Baudac et l'asega mout prés, et sele nut meismes firent les tatars une trenchee
                    entour la dite sité de Baudac, et firent entrer dedens selle trenchee aigue d'um flum
                    qui firent venir, quy avyrona tout entour la sité de Baudac, que nul ne post entré
                    ny issir.</p>
                    <lb/>
                </div2>
                <div2 xml:id="d001c351" n="351">
                    <head>[351]</head>
                    <p xml:id="d001l845" n="1" rend="numbered">(587) Quant halife vit se, il nen ot adons poer de mander pourchaser gens d'armes
                    ni autre secours, et fu mout espaventé, car il fu chaitif et feble de cuer et de povre
                    valour, et sa gent meismes esteent chaitis en fait d'armes et couars, et gens quy
                    aveent uzé les delis et les || [210v] ayzes, si ne porreent ayder par force d'armes.</p>
                    <p xml:id="d001l846" n="2" rend="numbered">Dont le halife ot conseil a ses amiraus de se que il deveit faire, et siaus li conseillerent
                    de mander mesages a Halaon, roy des tatars, pour traiter pais, et Halaon parla au
                    mesages, et s'aparsut et conut que halife et siaus de Baudac esteent a grant mechef,
                    et lor otrea tout se que le message requist de pais, que le halife yssist dehors parler
                    a luy et que il aveit grant volenté de luy veyr, dont la halife li dona fey et issy
                    a luy, et mena o luy pluissors de ses grans amiraus.</p>
                    <p xml:id="d001l847" n="3" rend="numbered">Dont Halaon bouta de sa gent dedens Baudac, et quant il eut grant poier de sa gent
                    dedens Baudac, Halaon adons prist la halife en persone et les amyraus quy vindrent
                    o luy, et pry la sité et fist fondre l'or par dedens la goule dou halife, pour ce
                    que il laissa l'or a despendre a sa defence de luy et de sa terre, et si avoit ores
                    tout perdu et l'or et la terre et son cors.</p>
                    <lb/>
                </div2>
                <div2 xml:id="d001c352" n="352">
                    <head>[352]</head>
                    <p xml:id="d001l848" n="1" rend="numbered">(588) Cestu puyssant Halaon, roy des tatars, aprés que il ot conquis Baudac, il chevaucha
                    et ala en Turquye et prist la sité dou Coine, et prist Sezaire la grant, que l'on
                    apele Caiserie, et toute la terre de Turquie entrusques a la mer.</p>
                    <lb/>
                </div2>
                <div2 xml:id="d001c353" n="353">
                    <head>[353]</head>
                    <p xml:id="d001l849" n="1" rend="numbered">(589) Depuis s'en vint as Aigues Froydes et prist une sité quy a nom le Mausel, et
                    s'aprocha depuis [d]e nos parties et prist Halape et Haman et || [211] La Chemele
                    et Doumas, si con je vos ay retrait avant se dedens se livre, et coment les sarazins
                    desconfirent les tatars a Tabarie que Halaon avoit laissé en son leuc, quant il tourna
                    en sa terre.</p>
                    <p xml:id="d001l850" n="2" rend="numbered">Et ores vous diray les heirs que de sestu Halaon nyssirent.</p>
                    <lb/>
                </div2>
                <div2 xml:id="d001c354" n="354">
                    <head>[354]</head>
                    <p xml:id="d001l851" n="1" rend="numbered">(590) Halaon, aprés se que il fu repairés en sa terre, ne demoura guaires que il morut,
                    et fu fait seignor en son leuc Abouha, son fis, et aprés Abouha fu fait Arguon, fis
                    dou dit Abouha.</p>
                    <lb/>
                </div2>
                <div2 xml:id="d001c355" n="355">
                    <head>[355]</head>
                    <p xml:id="d001l852" n="1" rend="numbered">(591) Cestu Argon ama moult les crestiens et plusors fois manda au pape et au roy
                    de France trayter coment yaus et luy puissent de tout les sarazins destruire.</p>
                    <p xml:id="d001l853" n="2" rend="numbered">Dont il avint que seluy Arguon manda .i. sien frere, qui ot [nom] Mango Damor, contre
                    sarazins, et se conbaty a yaus au plain de La Chemele et desconfist la plus grant
                    partie, et si se mist a retorner cuydant aver tout guaigné, mais les sarazins se ralierent
                    aprés et desconfirent les tatars, tout ensi con je le vos ay retrait avant de se,
                    et vos ais dit en quel an il vint.</p>
                    <lb/>
                </div2>
                <div2 xml:id="d001c356" n="356">
                    <head>[356]</head>
                    <p xml:id="d001l854" n="1" rend="numbered">(592) Cestu Manguo Damor, puis quy retorna, morut en brief terme, et aprés [poy] de
                    jours morut Arguon, roy des tatars, et demoura son fis aprés luy, quy fu roy des tatars
                    et si ot nom Cazan.</p>
                    <lb/>
                </div2>
                <div2 xml:id="d001c357" n="357">
                    <head>[357]</head>
                    <p xml:id="d001l855" n="1" rend="numbered">(593) Cestu Cazan au comensement de sa seignorie fist || [211v] moult de mau as crestiens
                    dou Levant, et fist abatre les yglizes des crestiens et ama mout sarazins, et il meismes
                    fu sarazin.</p>
                    <p xml:id="d001l856" n="2" rend="numbered">Les tatars sont ydolastres, et depuis qu'il esteent [en terre] abitee de sarazins,
                    tous les anfans quy naysseent depus deve[ne]ent sarazins.</p>
                    <lb/>
                </div2>
                <div2 xml:id="d001c358" n="358">
                    <head>[358]</head>
                    <p xml:id="d001l857" n="1" rend="numbered">(594) [C]estu Cazan ne layssa mye, pur ce que il estet sarazin, qui ne pensast tous
                    jours de grever le soudan et les sarazins, et pour ce manda sovent mesages au roys
                    crestiens, et les metet en boune esperanse de coure sus a soudan, et mout s'escuzet
                    des yglises que sarazins aveent abatues des crestiens de sa seignorie, et dizoit que
                    se avoient fait .ii. de ses grans amiraus, qui esteent sarazins et estoient freres
                    et haieent mout les crestiens.</p>
                    <p xml:id="d001l858" n="2" rend="numbered">Mais, si come a Dieu plost, ses .ii. amiraus mesfirent depus a Cazan, qui lor fist
                    trencher lor testes, et ne post on saver pour coy il le fist, mais je croy que se
                    fu euvre de Dieu, car, pus qui furent mors, les crestiens dou Levant furent plus a
                    repos, et meymes Cazan lor fu plus debonaire et si coumanda as crestiens de faire
                    lor yglizes.</p>
                    <lb/>
                </div2>
                <div2 xml:id="d001c359" n="359">
                    <head>[359]</head>
                    <p xml:id="d001l859" n="1" rend="numbered">(595) Or vos avons dit coment les tatars yssirent, et coment les freres se partirent,
                    et coment seluy qui vint vers nos parties eut nom Halaon, et tous siaus quy de luy
                    issirent, l'un aprés l'autre, || [212] jusques a cestu Cazan, de quy je vos parle,
                    quy fu seignor depus que Surie fu perdue et que Ermenye fu aussy [en] mal estat con
                    je vos ay dit.</p>
                    <p xml:id="d001l860" n="2" rend="numbered">Et ores vos diray des homes [et] des heremens de se dit Cazan et de la bataille qu'il
                    ot o les sarazins.</p>
                    <lb/>
                </div2>
                <div2 xml:id="d001c360" n="360">
                    <head>[360]</head>
                    <p xml:id="d001l861" n="1" rend="numbered">(596) Une chose avint adons, quy hasta moult la venue de Cazan: il avoit .i. sien
                    amirail en Turquie, chevetaine de par luy, quy avoit nom Selemiche, le quel estoit
                    monté a si grant orgueul quy ne voloit rien faire pour Cazan, son seignor, et Cazan
                    l'avoit mandé querre pluzours fois et il nulle fois ne voloit aler, et por ce Cazan
                    ly manda .i. grant host pour coure ly sus.</p>
                    <p xml:id="d001l862" n="2" rend="numbered">Mais quant le dit Selemiche vit sel host venir contre luy, si en ot mout grant paour
                    et s'en party, et ala a Domas et requist au soudan de Babiloine quy li aydast de gens
                    d'armes pour conbatre encontre sele gent.</p>
                    <p xml:id="d001l863" n="3" rend="numbered">Et le soudan le fist volentiers et ly dona .m. homes a chevau, quy furent de la terre
                    de Halappe et passerent par Ermenye, et le roy d'Ermenie ne l'oza contredire, pour
                    ce que il n'en avoit le poier.</p>
                    <lb/>
                </div2>
                <div2 xml:id="d001c361" n="361">
                    <head>[361]</head>
                    <p xml:id="d001l864" n="1" rend="numbered">(597) Ensi ala sel ost en Turquie.</p>
                    <p xml:id="d001l865" n="2" rend="numbered">Quant les tatars, qui la estoient venus, virent que Selemiche avoit amené sarazins
                    encontre yaus, si en furent mout courousés, et toute fois se conbatirent a yaus et
                    les desconfirent de venue, ni les || [212v] sarazins ne les ozerent ataindre et se
                    mirent a foïr par les hautes montaignes d'Ermenie esparpouliés.</p>
                    <p xml:id="d001l866" n="3" rend="numbered">Et les abiteours des montaignes, quy sont tous crestiens ermins, virent sel host des
                    sarazins ensi desconfit quy ne saveent tenir vee, si s'en apersurent et les asaillirent
                    et corurent sur eaus, et les prirent et osistrent presque tous.</p>
                    <lb/>
                </div2>
                <div2 xml:id="d001c362" n="362">
                    <head>[362]</head>
                    <p xml:id="d001l867" n="1" rend="numbered">(598) Quant Cazan entendy que le soudan de Babiloine avoit [aydé] son enemy Selemiche
                    et manda sa gent corre desur la soue, si en fu mout courousé, et pour ce fist semondre
                    sa gent hastivement et se mist a venir as partyes de Halape.</p>
                    <lb/>
                </div2>
                <div2 xml:id="d001c363" n="363">
                    <head>[363]</head>
                    <p xml:id="d001l868" n="1" rend="numbered">(599) Et en l'an de l'incarnasion de Crist .m. et .iic. et .xcix. fist le soudan de
                    Babiloine semondre sa gent hastivement, et les asenbla et se mist a paser par la berrie,
                    c'est a entendre par le dezert, et vint a Guadres, quy est l'entree de la Surie a
                    venir de Egipte, et la ot le soudan sertaines novelles que Cazan s'en venoit, et pour
                    ce chevaucha avant et vint par ses jornees a Domas.</p>
                    <p xml:id="d001l869" n="2" rend="numbered">Sestu soudan dont je vos parle si estoit mout jeune, de aage de .xxv. ans, et avoit
                    nom Melec [el Nesir et fu fis dou soudan Melec] el Mensour, quy prist Triple, et fu
                    frere de l'autre soudan quy prist Acre, quy avoit nom Melec el Essraf, et ja soit
                    ce que en Babiloine furent fais pluzors soudans en poy de tens tant con sestu fu anfant,
                    || [213] toute fois en la fin cestu fu fait soudan.</p>
                    <lb/>
                </div2>
                <div2 xml:id="d001c364" n="364">
                    <head>[364]</head>
                    <p xml:id="d001l870" n="1" rend="numbered">(600) [C]azan c'estoit ja venu as parties de Halape, et tant s'aprocherent les uns
                    des autres sarazins et tatars que il s'entrevirent, et pensa chascun de lor bezoin
                    faire, con sil quy estoient henemis.</p>
                    <lb/>
                </div2>
                <div2 xml:id="d001c365" n="365">
                    <head>[365]</head>
                    <p xml:id="d001l871" n="1" rend="numbered">(601) Cazan ausi ordena sa gent et deviza ses batailles, mais toute fois sa gent nen
                    estoient mye encores joins a luy, ne il ne cuydoit avoir la bataille jusques a l'endemayn,
                    et toute fois si se mist a aler vigourousement encontre sarazins a ce de gens come
                    il avet, si que l'asemblee fu mout grant des .ii. parties.</p>
                    <p xml:id="d001l872" n="2" rend="numbered">Et les sarazins, quy veneent armés sur chevaus covers a curases et a chapiaus de fer,
                    et se flatirent lansés sur fautre sur les tatars, si les vos rozerent prés de .iiii.
                    archees en deryeres, et en abatirent plussors par les cos des lanses.</p>
                    <lb/>
                </div2>
                <div2 xml:id="d001c366" n="366">
                    <head>[366]</head>
                    <p xml:id="d001l873" n="1" rend="numbered">(602) [Q]uant le roy des tatars vy sa gent ensi resortis dou champ et les turs si
                    vigourouzement enbatre entre yaus, et myaus montés et myaus armés que sa gent, et
                    douta que sa gent ne perdissent le cuer de combatre et se meyssent en fouye, si s'apenssa
                    d'une grant enprize que gent a chevau ne soleent pas faire en bataille, car il mist
                    pié a terre et coumanda a toute sa gent ausi au faire aussi lisses de lor bestes,
                    si que les turs ne se || [213v] porent enbatre entre yaus.</p>
                    <p xml:id="d001l874" n="2" rend="numbered">Et les tatars adons mirent main as ars, des quels il s'en aydent myaus que sarazins,
                    et traistrent as turs mout espessement, et tant en nafrerent et osistrent de turs
                    et de lor chevaus qu'il covint les turs resortir, et en tant furent venus la gent
                    dou Cazan quy faizeent l'ariere guarde.</p>
                    <p xml:id="d001l875" n="3" rend="numbered">Cazan vit sa gent aprocher et la gent sarazine resortir, si coumanda a monter sur
                    lor bestes, et monterent tous et se flatirent vigourozement sur les batailles des
                    sarazins, et a sel point furent desconfis les sarazins, que onques puis ne firent
                    defence nulle.</p>
                    <p xml:id="d001l876" n="4" rend="numbered">La chose dura trusques a la nuit et pluzours en tuerent, et, se la nut ne fust, plus
                    en eussent tué.</p>
                    <lb/>
                </div2>
                <div2 xml:id="d001c367" n="367">
                    <head>[367]</head>
                    <p xml:id="d001l877" n="1" rend="numbered">(603) Quant le soudan fu desconfit en seste bataille, si fu a .xx. jours dou mois
                    de delier dou dit an de .m. et .iic. et .xcix. de Crist.</p>
                    <p xml:id="d001l878" n="2" rend="numbered">Il se mist a fouyr as parties de Domas et la se herberga a une partie de son host,
                    mais la nen oza il demourer, car la paour li estoit si entré au cuer de luy et de
                    sa gent, que il cuydent tous jours que les tatars lor fussent a lor espales.</p>
                    <lb/>
                </div2>
                <div2 xml:id="d001c368" n="368">
                    <head>[368]</head>
                    <p xml:id="d001l879" n="1" rend="numbered">(604) Le soudan s'en party de Doum[a]s a my nut, et se mist a fouir vers les parties
                    de Guadres, sans tenir route ni conroy, mais qui miaus.</p>
                    <p xml:id="d001l880" n="2" rend="numbered">En seluy chemin lor avint une grant meschanse, || [214] que il eurent tant de pleue
                    et tant de froit, si come est au mois de delyer, que pluzours d'yaus morurent de mezaise
                    et perdirent ausy mout de lor chevaucheures.</p>
                    <lb/>
                </div2>
                <div2 xml:id="d001c369" n="369">
                    <head>[369]</head>
                    <p xml:id="d001l881" n="1" rend="numbered">(605) On dit que le soudan entra en Babiloine a .xv. chevaucheors soulement, car de
                    sa gent fu perdue en la bataille grant cantité de gens, et siaus quy eschaperent fouyrent
                    pluissors par de chemins, les uns sa et les autres la, et de siaus quy vindrent aveuc
                    le soudan si furent [pluissors] mors de froyt et de mezaise, con je le vos ais dit.</p>
                    <p xml:id="d001l882" n="2" rend="numbered">Et aucuns fouyrent vers la maryne, des quels vos dirais ce que il lor avint: et il
                    alerent au Crac vissin de Triple et puis a Giblet, et entre seste gent, qui estoyent
                    .iiiim., avoit .iiii. amiraus, don l'un avoit nom Saindamor, quy aprés fu bailly et
                    roy des amiraus, et l'autre ot nom le Hanimy, et le tiers si fu Douveydar, et l'autre
                    ne vos sais nomer.</p>
                    <p xml:id="d001l883" n="3" rend="numbered">Et quant les vilains de la terre de Triple et de Giblet, quy sont tous crestiens,
                    virent venir ses amiraus et lor gent desconfis, si lor corurent sus, que de tous les
                    .iiiim. n'en eschaperent que les .iiii. amiraus et entor de .iiic. ou .iiii. en lor
                    compagnie, par force de chevaus, pour ce que il furent bien montés.</p>
                    <lb/>
                </div2>
                <div2 xml:id="d001c370" n="370">
                    <head>[370]</head>
                    <p xml:id="d001l884" n="1" rend="numbered">(606) [C]el grant ost estoit yssu de Babiloine a si grant || [214v] orgueull et a
                    si grant boubans, si furent homes par sert .lxxm. a chevau, des ques la plus grant
                    partie estoient sur chevaus covers et armés de curasses et de bons chapiaus de fer,
                    des quels ont mors en la dite bataille entor de .xxvm., et le remanant fu mout bezillié
                    et ala a nient, et par les marines et par autres leus ou il se myrent pour entrer
                    en Babiloine.</p>
                    <p xml:id="d001l885" n="2" rend="numbered">Et meismes de siaus quy entrerent en Babiloine puis que le soudan y entra, morut assés
                    d'yaus pour les travaills que il eurent par les vees.</p>
                    <lb/>
                </div2>
                <div2 xml:id="d001c371" n="371">
                    <head>[371]</head>
                    <p xml:id="d001l886" n="1" rend="numbered">(607) On treut que pluissours ans avoit que sel host de Babiloine n'avoit esté desconfit,
                    ains avoit esté victorious contre ses henemis, et pour ce estoit il monté a si grant
                    orgueul qu'il ne prizeent nul gent dou monde.</p>
                    <lb/>
                </div2>
                <div2 xml:id="d001c372" n="372">
                    <head>[372]</head>
                    <p xml:id="d001l887" n="1" rend="numbered">(608) Or furent a tel effrey que neis en Babiloine nen estoient il pas a seur, car
                    pluyssors de yaus s'en foïreent as vasiaus au flum, et autres s'en aleent a les plus
                    parfons dezers, dont pluisors de nos gens, crestiens marchans quy estoient en Alixandre
                    et en Damyate quant se vint, quy tehmonioient ceste choze, [cuideent qu'il] eust conquis
                    toute Babiloine.</p>
                    <lb/>
                </div2>
                <div2 xml:id="d001c373" n="373">
                    <head>[373]</head>
                    <p xml:id="d001l888" n="1" rend="numbered">(609) Or vos diray de Cazan et des tatars, ses gens.</p>
                    <p xml:id="d001l889" n="2" rend="numbered">Quant il eurent desconfit les sarazins, Cazan se || [215] herbega au champ de la bataille
                    et l'endemain [se] mist a sivre les desconfis, non pas moult esforceement, car ses
                    bestes estoient moult travaillés dou grant veage qu'il avoient fait et de la bataille
                    et de la soufraite qu'il avoient eu d'erbage, et toute fois il chevaucha aprés les
                    sarazins jusques a Guadres, et puis se mist vers Domas concuillant et destruyant les
                    sarazins.</p>
                    <lb/>
                </div2>
                <div2 xml:id="d001c374" n="374">
                    <head>[374]</head>
                    <p xml:id="d001l890" n="1" rend="numbered">(610) [L]e roy d'Ermenie, quy fu Haiton et se dizoit frere Johan de freres menors,
                    con je vos ais autre fois dit, si fu en ceste chevauchee, et par luy fu fait grant
                    damage as sarazins en toutes menieres que il les post ennuire et damager.</p>
                    <lb/>
                </div2>
                <div2 xml:id="d001c375" n="375">
                    <head>[375]</head>
                    <p xml:id="d001l891" n="1" rend="numbered">(611) [C]azan, quant il eut desconfit les sarazins, se retorna en son païs et laissa
                    a Domas .i. sien amiraill en son leuc, quy ot a nom Molay, qui ot o luy .xm. tatars.</p>
                    <p xml:id="d001l892" n="2" rend="numbered">Or aveit .i. grant amirail de Babiloine quy ot a nom Capassac, et .iiii. autres amiraus
                    o luy, si estoient fouys de Babiloine as tatars .i. an avoit, pour paour dou soudan
                    quy les devoit prendre et tuer.</p>
                    <p xml:id="d001l893" n="3" rend="numbered">Et ses aveent mout atissé le fait des tatars contre sarazins et estoient venus aveuc
                    eaus, et por se fait si ce teneent a sertains que le soudan le haiet mout, et Cazan
                    avoit laysé ses .[i]iiii. amiraus, Capassac et les autres .iiii., aveuc Molay a Domas,
                    quant il tornay a son pays.</p>
                    <p xml:id="d001l894" n="4" rend="numbered">Dont il avint que cestu Capassac et ses compaignons || [215v] demorant a Domas aveuc
                    Molay, si eurent grant paour dou soudan pour les malefaites que il ont faites, si
                    con je le vos ais devizés, et manderent a lor amis en Babiloine quy trayterent lor
                    pais au soudan, dont le soudan lor pardona et si lor manda fianse, et adons se parti
                    Capssac et les autres .iiii. amiraus, sans se que Molay seust riens, et alerent en
                    Babiloine.</p>
                    <lb/>
                </div2>
                <div2 xml:id="d001c376" n="376">
                    <head>[376]</head>
                    <p xml:id="d001l895" n="1" rend="numbered">(612) Quant Molay vit que Capssac et les autres ses compaignons estoient fouys et
                    alés en Babiloine, si douta mout [t]rayson, et pour ce il se party et sa gent, et
                    s'en torna en son païs.</p>
                    <p xml:id="d001l896" n="2" rend="numbered">Or vos ais tout retrait les erremens dou Cazan et coment il desconfist l'ost des sarazins.</p>
                    <lb/>
                </div2>
                <div2 xml:id="d001c377" n="377">
                    <head>[377]</head>
                    <p xml:id="d001l897" n="1" rend="numbered">(613) Sachés que de l'host de Cazan, quy fu .cm. homes a chevau, n'en y ot perdu en
                    sele bataille que vos avés oÿ que tant soulement .c. homes tatars a chevau.</p>
                    <lb/>
                </div2>
                <div2 xml:id="d001c378" n="378">
                    <head>[378]</head>
                    <p xml:id="d001l898" n="1" rend="numbered">(614) Et aprés que Cazan fu partis, aucuns crestiens de Chipre estoient alés a Giblet
                    et a Nefin et en seles terres de seles marines, les quels vous nomeray: Guy, conte
                    de Jaffe, et messire Johan d'Antioche et lor chevaliers, et de la cuyderent aler en
                    Ermenie, quy estoit a l'ost des tatars.</p>
                    <p xml:id="d001l899" n="2" rend="numbered">Mais quant il sot que le roy des tatars Cazan s'en estoit retornés, il se mist a revenir,
                    et ly || [216] avint bien au conte qu'il trova a Giblet une gualee de Jene d'un quy
                    ot nom Jaque Davogaire, quy avoit pris et saizi Giblet et pour son coumun et pour
                    luy.</p>
                    <p xml:id="d001l900" n="3" rend="numbered">Mais [quant] Cazan se fu retornés, les sarazins de seles contrees se rasemblerent
                    et vindrent envers Giblet, dont la guallee et les autres petis vaussiaus recuillirent
                    le conte, messire Johan d'Antioche et les autres crestiens, et furent au recullir
                    assailis des sarazins, que pluizors crestiens tuerent et nafrerent.</p>
                    <p xml:id="d001l901" n="4" rend="numbered">Et se revint en Chipre le conte Guy de Jafe et messire Johan d'Antioche et la gualee
                    des jenevés et les autres crestiens.</p>
                    <lb/>
                </div2>
                <div2 xml:id="d001c379" n="379">
                    <head>[379]</head>
                    <p xml:id="d001l902" n="1" rend="numbered">(615) En l'an de .m. et .iiic. de l'incarnasion de Nostre Seignor Jehsu Crist le roy
                    Henry de Jerusalem et de Chipre, et le Temple et l'Ospitau, armerent .xvi. gualees
                    et .vi. saities et aucuns panfles, et partirent de Famagouste a .xx. jours de jungnet
                    et fu chevetaine de la gent d'armes messire Raimon Visconte, et amiraill des gualees
                    fu messire Bauduyn de Pinquenin.</p>
                    <p xml:id="d001l903" n="2" rend="numbered">Il alerent en la terre d'Egipte, en .i. leuc quy s'apelle le Resit, la ou est un des
                    bouches dou flum quy s'apelle le Nil, le quel desent de Babiloine, et la troverent
                    .v. gualees armees de sarazins, les quels .v. guallees se mirent a monter contre mont
                    le flum si tost com il vyrent nostre armement.</p>
                    <p xml:id="d001l904" n="3" rend="numbered">Et nos gens furent au || [216v] conseil de monter aprés yaus ou non, et lor conseill
                    fu si lonc que aprés les cuyderent sivre et se fu nient, car il se furent moult aloignés,
                    dont nostre gent mirent pope en terre et dehchargerent lor chevaus, quy furent .c.,
                    et chevaucherent et alerent une liue, et troverent .i. cazau qui a nom la Gidie et
                    le roberent, et pryrent le leuc.</p>
                    <p xml:id="d001l905" n="4" rend="numbered">Et estant nostre gent la, vindrent entor de .xl. homes a chevau sarazins, et n'ozerent
                    aprocher a nostre gent, et nos gens se tornerent as gualees.</p>
                    <p xml:id="d001l906" n="5" rend="numbered">Si virent .i. enseigne de Cazan sur nos gualees, et l'aveent mize les mesages de Cazan,
                    les quels Cazan avoit mandé en Chipre au roy et monterent desus nos gualees, et pour
                    selle enseigne de Cazan .iiii. tatars quy esteent aveuc les .xl. sarazins a chevau,
                    que je vos ais dit, que l'on les avoit mis la aussi come en prisson, si vindrent ferant
                    des esperons a nos gualees. 6 Nos gens les resurent tous et lor bestes, et sourent
                    le grant meschef ou sarazins estoient par la grant perte que il resurent par la perte
                    de Cazan.</p>
                    <lb/>
                </div2>
                <div2 xml:id="d001c380" n="380">
                    <head>[380]</head>
                    <p xml:id="d001l907" n="1" rend="numbered">(616) [L]es gens partirent dou Ressit et vindrent au port d'Alissandre, et entrerent
                    par dedens le port des sarazins, car nul crestien nen y ozet entrer nulle fes, car
                    les sarazins le || [217] gardeent mout, por ce que il ne voleent que les crestiens
                    le coneussent.</p>
                    <p xml:id="d001l908" n="2" rend="numbered">Nos gens la troverent mout bon port.</p>
                    <lb/>
                </div2>
                <div2 xml:id="d001c381" n="381">
                    <head>[381]</head>
                    <p xml:id="d001l909" n="1" rend="numbered">(617) [D]epuis s'en partirent nos gualees dou port d'Alissandre et s'en vindrent au
                    port d'Acre et troverent entour de .xxx. homes a chevau et bien .iiic. sergans a pié.</p>
                    <p xml:id="d001l910" n="2" rend="numbered">Nostre sergenterie desendirent et s'enconbatyrent as sarazins, ses que je vos ai dit,
                    et les desconfirent et tuerent aucuns.</p>
                    <lb/>
                </div2>
                <div2 xml:id="d001c382" n="382">
                    <head>[382]</head>
                    <p xml:id="d001l911" n="1" rend="numbered">(618) [E]t depuis s'en partirent nos gualees dou port d'Acre et se vindrent toute
                    la marine jusques a l'ihle de Tourtoze, et s'aprocherent a la vylle de Tourtoze, et
                    la troverent .c. homes a chevau et dessendirent a yaus.</p>
                    <p xml:id="d001l912" n="2" rend="numbered">Et les sarazins ne s'ozerent conbatre a nostre gent et nos [gens] ferirent sur yaus,
                    et sarazins se mirent a fouir, dont nos gens ataindrent .vi., que il abatirent et
                    tuerent, et de la s'en partirent et vindrent a Maraclee l'endemain.</p>
                    <lb/>
                </div2>
                <div2 xml:id="d001c383" n="383">
                    <head>[383]</head>
                    <p xml:id="d001l913" n="1" rend="numbered">(619) [L]es ospitaliers desendirent en .ii. panfles et plusours sergans en lor conpaignie,
                    et entrerent au Mareclee, et les sergans entendirent a derober la ville et a manger
                    et a bevre.</p>
                    <p xml:id="d001l914" n="2" rend="numbered">Et quant les sarazins s'aparsurent, quy estoient hors de la vylle, que nos gens nen
                    aveent mandé en terre que .ii. panfles et que les gualees estoient loins ancrees,
                    || [217v] si se flatirent sur les ospitaliers et les chasserent trusques a lor panfles,
                    et tuerent de nos gens bien .xx. sergans et .i. chevalier, et de Mareclee s'en partirent
                    nos gens et corurent en Chipre.</p>
                    <lb/>
                </div2>
                <div2 xml:id="d001c384" n="384">
                    <head>[384]</head>
                    <p xml:id="d001l915" n="1" rend="numbered">(620) [E]n se dit an vint en Chipre .i. mesage de par Cazan, roy des tatars, quy dist
                    que Cazan devet venir en sel yver et voloit que le roy et tous les frans alassent
                    atendre sa venue en Ermenie, dont le roy et sa gent firent lor atir.</p>
                    <lb/>
                </div2>
                <div2 xml:id="d001c385" n="385">
                    <head>[385]</head>
                    <p xml:id="d001l916" n="1" rend="numbered">(621) [D]ont le seignor de Sur en sel meismes an, quy estoit frere dou roy Henry de
                    Chipre segont, avoit nom messire Aumaury de Lezingniau et estoit conestable dou royaume
                    de Jerusalem, si passa au mois de novenbre en .i. ihle quy est de Tourtoze et quy
                    est prés de la ville de Tortouze, [a] aler au port bien demy liue, mais a aler de
                    l'ihle droit a la terre si a mains de chemin, et mena gens a chevau o luy .iiic.,
                    et le Temple et l'Ospitau en eurent bien autant ou plus.</p>
                    <p xml:id="d001l917" n="2" rend="numbered">Et puis que il desendirent en l'ihle, alerent en la vylle de Tourtoze et la desendyrent,
                    et y furent pluissors jours, mais quant il virent que tatars demorerent trop a venir
                    et que sarazins orent grant asemblee de gent pour courre lor sus, il retornerent en
                    la dite ihle de Tortoze. [218]</p>
                    <lb/>
                </div2>
                <div2 xml:id="d001c386" n="386">
                    <head>[386]</head>
                    <p xml:id="d001l918" n="1" rend="numbered">(622) [E]t quant ce vint au mois de fevrier, .i. grant amyraill des tatars quy ot
                    nom Cotlesse vint bien a .xlm. homes a chevau as parties d'Antioche, et la ou il vint
                    manda querre Haiton, roy d'Ermenie, quy estoit frere Johan des freres menors, le quel
                    ala a ly et mena o luy messire Guy de Yblin, conte de Jaffe, et Johan, seignor de
                    Giblet.</p>
                    <p xml:id="d001l919" n="2" rend="numbered">Et quant il furent devant Cotlesse, il lor dist coument Cazan s'en venoit, mais grant
                    enfermeté l'avoit pris au chemin, de grans vens et de grans frois que il avoit eu
                    par son chemin, et que pluyssors de lor bestes estoient mortes.</p>
                    <p xml:id="d001l920" n="3" rend="numbered">Cestu Cotlesse courut toute la terre de Halape entrusques a La Chemele, et se torna
                    en son païs sans plus faire.</p>
                    <lb/>
                </div2>
                <div2 xml:id="d001c387" n="387">
                    <head>[387]</head>
                    <p xml:id="d001l921" n="1" rend="numbered">(623) [E]t quant messire Aumaury, seignor de Sur, et Temple et Ospitau et les autres
                    bones gens quy estoient en la dite ihle de Tortoze, si oïrent dire que les tatars
                    estoyent retornés, si orent conseil de retorner en Chipre.</p>
                    <p xml:id="d001l922" n="2" rend="numbered">Et se retornerent, con se soit choze que avant lor retor sarazins s'asemblerent et
                    vindrent devant la ville de Tourtose pour mau faire, dont nostre gent hardeerent et
                    abatirent et tuerent aucuns sarazins, et soufrirent nos gens de grant mezaizes.</p>
                    <lb/>
                </div2>
                <div2 xml:id="d001c388" n="388">
                    <head>[388]</head>
                    <p xml:id="d001l923" n="1" rend="numbered">(624) [A] .m. et .iiic. et .i. de l'incarnasion de Nostre Seignor Jhesu Crist, le
                    pape Bonyface manda en France || [218v] ses mesages a messire Charle, frere dou roy
                    de France Phelipe, quy fu biau roy, et ly manda pryant de venir a luy, et ly manda
                    proumetre de faire moult de biens et henors.</p>
                    <p xml:id="d001l924" n="2" rend="numbered">Dont messire Charle, quy avoit espouzé la fille de l'empereor de Costantinople, cuyda
                    que le pape le vozist mout ayder a recovrer le dit enpire que gres tenoyent, et pour
                    ce ala il a luy o .vic. chevaliers de haubers de France, par Lonbardie et par la Toscane.</p>
                    <p xml:id="d001l925" n="3" rend="numbered">Et quant il fu venus a Rome, le pape et tous les cardenaus l'acuillirent mout henoreement,
                    et le pape ly dona la seignorie d'Ancone et de Romargne.</p>
                    <lb/>
                </div2>
                <div2 xml:id="d001c389" n="389">
                    <head>[389]</head>
                    <p xml:id="d001l926" n="1" rend="numbered">(625) Le dit monseignor Charle, frere dou roy de France, ne se sejorna guaires o le
                    pape, et s'en ala en Toscane en la sité de Flourence, ou il fu acuillis moult henoreement,
                    et ly ofrirent .vic. homes a chevau, et les autres sités de Toscane ly ofry[rent]
                    henors et servizes asés.</p>
                    <p xml:id="d001l927" n="2" rend="numbered">Et le dit messire Charle party de Touscane et s'en vint a Naples de Principat, ou
                    le roy Charle estoit, et la fist son acort de passer en Sezille, et aveuc luy pluzors
                    barons de France, et passerent au mois d'avril.</p>
                    <p xml:id="d001l928" n="3" rend="numbered">Et lairay a parler de yaus, car je vos vyaus dire .i. grant contens quy avint dou
                    pape et dou roy de France. [219]</p>
                    <lb/>
                </div2>
                <div2 xml:id="d001c390" n="390">
                    <head>[390]</head>
                    <p xml:id="d001l929" n="1" rend="numbered">(626) Se fu en l'an de l'incarnasion de Nostre Seignor Jhesu Crist .m. et .iiic. et
                    .iii., pape Boniface fist siter le roy de France si fort qu'il venist ou qu'il mandast.</p>
                    <p xml:id="d001l930" n="2" rend="numbered">Et si vos diray le comensement de l'achaison, quy fu que le roy de France se fist
                    arester .i. perlat […] si que le roy n'i vost aler ni mander.</p>
                    <p xml:id="d001l931" n="3" rend="numbered">Donc le pape fist rapeler tous les proveliges et dons que l'yglise de Rome avoit fait
                    a ses ancesors, et encores fist pape Boniface siter tous les perlas et abés de France
                    qu'il venyssent au jor moty a ly.</p>
                    <lb/>
                </div2>
                <div2 xml:id="d001c391" n="391">
                    <head>[391]</head>
                    <p xml:id="d001l932" n="1" rend="numbered">(627) Dont le roy de France fist defendre par tout sa terre que nul ne deust traire
                    hors de sa terre ni or ni argent, sauve monoie.</p>
                    <lb/>
                </div2>
                <div2 xml:id="d001c392" n="392">
                    <head>[392]</head>
                    <p xml:id="d001l933" n="1" rend="numbered">(628) Quant les parlas oïrent seste defence, si virent bien que il ne poreent aler
                    a Rome si grans come il soleent, et qu'il ne sereent pas si bien veus aler a mains
                    vudes, et meysmes virent que le pape les travaillet d'aler a Rome sans grant nesisité,
                    si ordenerent jour de parlement tous les bons clers et tous les nobles barons de France.</p>
                    <p xml:id="d001l934" n="2" rend="numbered">Et firent entre yaus .i. parlement les clers et les barons, et par comune volenté
                    ordenerent de mander .i. mesage au pape, pryant ly qu'il deust rapeler sa sentense,
                    pour eschiver les grans escandeles quy porreent estre entre la court de Rome et la
                    courone || [219v] de France.</p>
                    <lb/>
                </div2>
                <div2 xml:id="d001c393" n="393">
                    <head>[393]</head>
                    <p xml:id="d001l935" n="1" rend="numbered">(629) [Q]uant le pape entendy la mesagerie, il fu plus eng[a]iniés que devant, et
                    fist citer le roy en persone, et dist au mesage, .i. vesque de France petit de persone
                    et menu et chauve et sage et counussans, quy tranl[a]uteroit le roy de France de son
                    royaume, et feroit autre roy en son leuc, quy gouverneroit le royaume de France myaus
                    de luy, et obeyreit miaus sainte yglize que il ne faizeit, et que aimereit et douteret
                    sainte yglize con ses ansestres avoient fait.</p>
                    <lb/>
                </div2>
                <div2 xml:id="d001c394" n="394">
                    <head>[394]</head>
                    <p xml:id="d001l936" n="1" rend="numbered">(630) Se dit evesque mesage respondy pour le roy de France, [e]t dist que il estoit
                    bien si puyssant seignor de poier passer ausi bien et myaus ses menasses, con siaus
                    ont passé legierement et passeent les menasses quy lor a faites et quy sont maindres
                    dou roy de France.</p>
                    <p xml:id="d001l937" n="2" rend="numbered">Sur ce le pape fu moult corousé ver le vesque, et li dist qu'il se tenist en pais,
                    et ly fist lever l'anyau de son deit et le despoza de son evesché.</p>
                    <p xml:id="d001l938" n="3" rend="numbered">Et le dit vesque respondy au pape qu'il ne fayzeit force de son evesché, car il estoit
                    au roy de France, quy estoit si puyssant seignor que bien li porra satifaire le damage
                    quy li faizoit a .cm. doubles.</p>
                    <p xml:id="d001l939" n="4" rend="numbered">Dont le pape se courousa moult encontre luy et le fist arester en persone, mais aprés
                    par || [220] la priere des cardenaus aucuns si fu delyvré, et pour ce meysmes qu'il
                    estoit mesage, et s'en torna en France.</p>
                    <p xml:id="d001l940" n="5" rend="numbered">Dont le roy de France ly fist uzer de son evesquee par force, et ly fist autres biens
                    asés, et enssi fu a cel tens grant escandle entre le pape et le roy de France.</p>
                    <p xml:id="d001l941" n="6" rend="numbered">Et si vos layra a parler de se et vos retrayray un autre grant malaventure quy avint
                    as crestiens de Surie.</p>
                    <lb/>
                </div2>
                <div2 xml:id="d001c395" n="395">
                    <head>[395]</head>
                    <p xml:id="d001l942" n="1" rend="numbered">(631) [I]l avint en se dit an que le soudan de Babiloine manda au royaume d'Ermenie
                    .iiiim. sarazins turs, quy coururent toute Ermenie jusques a la maistre sité, qui
                    a non Sis, la quelle a moult fort chastiau, la ou le plus de la gent se recuillirent.</p>
                    <p xml:id="d001l943" n="2" rend="numbered">Et se failly poy que le roy Haiton d'Ermenie ne fu pris, car il fu pris et eschery
                    de gent, et Dieu l'aida qu'il eschappa, et se recuilly dedens le chastiau de Sis.</p>
                    <lb/>
                </div2>
                <div2 xml:id="d001c396" n="396">
                    <head>[396]</head>
                    <p xml:id="d001l944" n="1" rend="numbered">(632) Les sarazins mirent le feuc dedens la sité de Sis, quy est mout grant, et y
                    demourerent .xii. jours, et virent bien que au chastiau il ne poreent mau faire, et
                    s'en partirent et tornerent en une sité quy a nom Halape, loins d'Ermenie .iiii. journees.</p>
                    <lb/>
                </div2>
                <div2 xml:id="d001c397" n="397">
                    <head>[397]</head>
                    <p xml:id="d001l945" n="1" rend="numbered">(633) Le roy d'Ermenie, veant se damage que sarazins ly firent, si manda son frere
                    as tatars, mostrant le damage que sarazins ly aveent || [220v] fait, car Cazan, roy
                    des tatars, a tout un moult grant host estoit en siaus jours en Turquye, et avet entendement
                    de venir sel yver en la Surie contre sarazins.</p>
                    <lb/>
                </div2>
                <div2 xml:id="d001c398" n="398">
                    <head>[398]</head>
                    <p xml:id="d001l946" n="1" rend="numbered">(634) [O]r vos vyaus dire ce quy avint d'une petite ihle quy est devant la sité quy
                    a nom Tortouze, en Surye, que les freres dou Temple teneent.</p>
                    <lb/>
                </div2>
                <div2 xml:id="d001c399" n="399">
                    <head>[399]</head>
                    <p xml:id="d001l947" n="1" rend="numbered">(635) [L]e soudan persecutour des crestiens si fist armer entre gualees et sayties
                    .xvi., et les manda a Triple de Surie a .i. sien amirail quy avoit nom Sandamour,
                    [qui] avoit esté crestien, fis de crestiene et de crestien, et fu né a une terre quy
                    avoit nom Corgie, et avet mandé au soudan quy ly mandast ces gualees.</p>
                    <p xml:id="d001l948" n="2" rend="numbered">Et fist monter sus gens d'armes asés et s'en vint terre a terre a Tertoze, et fist
                    son ordenement, et passa en la dite ihle, quy est prés de terre a mains d'une mille.</p>
                    <p xml:id="d001l949" n="3" rend="numbered">Et quant les freres les virent venir, si les douterent mout, car il nen aveent nules
                    gualees si ne fust tarides.</p>
                    <lb/>
                </div2>
                <div2 xml:id="d001c400" n="400">
                    <head>[400]</head>
                    <p xml:id="d001l950" n="1" rend="numbered">(636) [D]ont il avint que les sarazins desendirent en l'ihle de .ii. pars, et aucuns
                    des templiers poindrent a yaus et les reuzerent en la rue de mer, et fu la bataille
                    mout aspre, et tant jeterent sarazins de pilés d'arc quy mahaignerent les chevaus
                    et nafrerent pluysors freres, si que par vive force les freres si se mirent sur .i.
                    toron qui est en l'ile.</p>
                    <p xml:id="d001l951" n="2" rend="numbered">Et quant || [221] sarazins les virent si aloignés dou ryvage, si desendirent tous
                    de lor gualees en terre, et se mirent dedens les edefisses quy esteent en l'ihle.</p>
                    <p xml:id="d001l952" n="3" rend="numbered">Et les sergans archiers a pié suriens se defendirent mout vayllaument et tuerent mout
                    de sarazins, mais se ne valut riens, que gens a chevau, freres et autres, nen ozerent
                    plus venir avant et esteent mout ehlongnés.</p>
                    <lb/>
                </div2>
                <div2 xml:id="d001c401" n="401">
                    <head>[401]</head>
                    <p xml:id="d001l953" n="1" rend="numbered">(637) [L]es sarazins s'esforcerent moult et s'espandirent par tout l'ihle, et manderent
                    mesages as freres dou Temple, quy se deussent rendre a fiance et quy les conduereent
                    la ou il vorreent de la crestienté.</p>
                    <p xml:id="d001l954" n="2" rend="numbered">Et les templiers dounerent fé a lor malice et se revindrent par l'atrait de frere
                    Hugue d'Enpure, et e[n]ssi furent les templiers et l'ihle pryze, quy est devant Tertouze.</p>
                    <lb/>
                </div2>
                <div2 xml:id="d001c402" n="402">
                    <head>[402]</head>
                    <p xml:id="d001l955" n="1" rend="numbered">(638) [L]es sarazins firent trencher les testes a tous les sergans suryens, pour ce
                    que il firent grant defense et grant damage as sarazins, et les freres dou Temple
                    furent menés en Babiloine hontouzement.</p>
                    <p xml:id="d001l956" n="2" rend="numbered">Ensi avint de l'ihle de Tertouze con vos avés oÿ, et ores tourneray a retraire vos
                    les herremens dou pape au roy de France.</p>
                    <lb/>
                </div2>
                <div2 xml:id="d001c403" n="403">
                    <head>[403]</head>
                    <p xml:id="d001l957" n="1" rend="numbered">(639) Vous avés oÿ coment je vos ais retrait coument le pape sita le roy de France
                    en persone, et coument il rapela tous les || [221v] preveliges et grases que l'iglise
                    avoit doné a ses ansesours.</p>
                    <p xml:id="d001l958" n="2" rend="numbered">Et ala lor fait tant avant que le roy de France l'acuza de .xii. articles moult vylains,
                    et le pernoit a prover, et que par le plus petis de siaus articles il ne poiet ni
                    devet estre pape.</p>
                    <lb/>
                </div2>
                <div2 xml:id="d001c404" n="404">
                    <head>[404]</head>
                    <p xml:id="d001l959" n="1" rend="numbered">(640) [D]edens ce avint que le pape ala en Arayne, et quant [fu] la le roy de France
                    pourchassa tant que la gent d'Araigne le prirent en persone, et le roy de France manda
                    sa gent la, quy eurent le pape en lor garde et le menerent a Rome, et fu si gardé
                    que nul ne poiet parler a luy que par congé des gens dou roy de France.</p>
                    <p xml:id="d001l960" n="2" rend="numbered">Et en tel estat si morut, et fu fait pape a son leuc frere Nicole, prechor, quy fu
                    lonbart et nory en Veneyze, le quel vesquy poy de tens et morut.</p>
                    <p xml:id="d001l961" n="3" rend="numbered">Et fu fait pape Climens cart, a l'incarnasion de Crist .m. et .iiic. et .vi.</p>
                    <lb/>
                </div2>
                <div2 xml:id="d001c405" n="405">
                    <head>[405]</head>
                    <p xml:id="d001l962" n="1" rend="numbered">(641) [E]n ce dit an avynt .i. grant contens entre le roy de France et le conte de
                    Flandres, et l'achaison si fu que le conte de Flandres voloit doner sa fille au fis
                    de messire Odouart, roy d'Engleterre, dont le roy de France ne le vost consentir,
                    et fist le roy de France prendre la damoizele fille dou conte de Flandres et la tint
                    en son poier.</p>
                    <lb/>
                </div2>
                <div2 xml:id="d001c406" n="406">
                    <head>[406]</head>
                    <p xml:id="d001l963" n="1" rend="numbered">(642) [D]edens se avint que le duc de Bourgoyne et le conte de Bar et le conte de
                    Flandres se revelerent contre le roy de France, et || [222] mut une grant guerre,
                    dont les flamens mirent a l'espee et tuerent tous les bayllis dou roy de France, et
                    le roy de France ala aseger le conte de Bar, et sur ce le conte de Bar vint a sa mercy
                    et le roy de France ly pardouna.</p>
                    <lb/>
                </div2>
                <div2 xml:id="d001c407" n="407">
                    <head>[407]</head>
                    <p xml:id="d001l964" n="1" rend="numbered">(643) [L]e roy de France manda sodeer sergenterie, pietaille a lanses longues et as
                    aubalestres, et si manda le conte d'Artois et gens a chevau et contes et barons de
                    Frances pluyssours, et vindrent en Flandres.</p>
                    <lb/>
                </div2>
                <div2 xml:id="d001c408" n="408">
                    <head>[408]</head>
                    <p xml:id="d001l965" n="1" rend="numbered">(644) [L]es flamens, quant il le virent venir, si firent .i. focé sec entour yaus,
                    que les fransés ne porent passer vers flamens que par .i. estroit pas, dont il avint
                    que la gent pietaille a lansses longues passerent outre et le conte d'Artois les fist
                    retorner.</p>
                    <lb/>
                </div2>
                <div2 xml:id="d001c409" n="409">
                    <head>[409]</head>
                    <p xml:id="d001l966" n="1" rend="numbered">(645) [L]es flamens, quent il virent si grant gent contre yaus, si en eurent grant
                    paour, et aveent fait chevetaine sur yaus le conte de Nemur, nevou dou conte de Flandres,
                    et se dit conte et les flamens manderent .i. mesage au conte d'Artois, le quel ot
                    nom Piere le Roy, qui fu mout sage et bien parlant, et ofryrent au conte d'Artois
                    de venir a sa mercy et dou roy de France a son plaizir, sauve la vye d'eaus et de
                    lor femes et de lor anfans.</p>
                    <p xml:id="d001l967" n="2" rend="numbered">Et le conte d'Artois ne les vost resevoir que dou tout a la mercy et au gré dou roy
                    de || [222v] France, et les flamens ne s'ozerent metre.</p>
                    <p xml:id="d001l968" n="3" rend="numbered">Dont le conte d'Artois se mist, luy et sa gent a chevau, aler avant contre flamens,
                    et flamens lor vindrent encontre et les reuzerent et espresserent tant que il firent
                    flatir les franssés dedens sel focé sec, et en tuerent tant a lor gré quy furent desconfis
                    de tout, et fu mort le conte d'Artois et moult de haut barons de France, de quei fu
                    grant damage.</p>
                    <lb/>
                </div2>
                <div2 xml:id="d001c410" n="410">
                    <head>[410]</head>
                    <p xml:id="d001l969" n="1" rend="numbered">(646) En ciaus jours et a sel tens le conte de Flandres estoit en prizon dou roy de
                    France, quy s'estoit mis a la mercy dou roy de France par la maanterie de monseignor
                    Charle, frere dou roy de France, quy le mist en prison a Pontoyse, ou il morut.</p>
                    <p xml:id="d001l970" n="2" rend="numbered">Et ausi meismes le duc de Bourgoine et le conte de Bar vindrent a la mercy dou roy
                    de France, et lor pardouna.</p>
                    <lb/>
                </div2>
                <div2 xml:id="d001c411" n="411">
                    <head>[411]</head>
                    <p xml:id="d001l971" n="1" rend="numbered">(647) Quant selle mesaventure avint a la gent de France, il y ot mors gens a chevau
                    .vim. des plus nobles et des meillors de France.</p>
                    <lb/>
                </div2>
                <div2 xml:id="d001c412" n="412">
                    <head>[412]</head>
                    <p xml:id="d001l972" n="1" rend="numbered">(648) La novelle ala au roy de France quy en fu mout dolens et courousé, et fist asembler
                    .i. grant host de gens a chevau et a pié, et ala meismes son cors en Flandres.</p>
                    <p xml:id="d001l973" n="2" rend="numbered">Et avoit le roy de France pencé de grever flamens ausi par mer, et pour ce il ordena
                    par .i. home de Jeune quy ot nom Renier de Grimaut, vaillant et prou et entreprenant,
                    quy li fist venir priveement || [223] menestraus de labourer guallees et mareniers,
                    et en fist .vii. guallees, et les armerent ses jenevés a lor maniere, et fu lor amirail
                    le dit Renier de Grimaut, et alerent damagant les coques des flamens, si come vos
                    orés.</p>
                    <lb/>
                </div2>
                <div2 xml:id="d001c413" n="413">
                    <head>[413]</head>
                    <p xml:id="d001l974" n="1" rend="numbered">(649) [L]e roy de France, quant il fu en Flandres, il asega une sité quy a nom Lihle,
                    et les flamens se defendirent vayllaument et fu la bataille moult mortal, car ly roy
                    de France a l'asemblee fu abatu de son chevau et fu a pié entre ses enemis quy l'asaillirent,
                    mais il se defendoit de tel maniere que il aveit une espee en la main, a qu'il feroit
                    son cop estoit si fort et si grief que tant tost estoit mort estendu a terre, car
                    le roy de France estoit grant de cors plus que .i. grant home n'estoit bien .i. paume,
                    quy est plus d'un bras, et aveit les os plus gros que chervron, et estoit de cuer
                    prous et hardy come lion, et si n'estoit cheval si haut ne si fort quy ne le feist
                    pleer desous luy, et avoit si grant forcheure de cuysse et de janbes que ses piés
                    estoient prés de terre a un paume quant il chevauchoit, et fu si biau de vysage et
                    si blanc et si blont que a son tens ne fu au monde plus biau de luy, et siaus qui
                    l'ont veu sevent bien que ensi est la veryté com je vous ay devisé.</p>
                    <p xml:id="d001l975" n="2" rend="numbered">La bataille fu mout grieve et mout || [223v] perelyouze d'une part et d'autre, et
                    fu le roy de France a pié par .ii. ou .iii. fois, que son chevau ly fu mort desous
                    luy, et puis que il fu remontés avoit, si come le dit roy de Franse estoit en terre,
                    .xxiiii. chevaliers pour son cors garder sur .i. leuc hautet.</p>
                    <p xml:id="d001l976" n="3" rend="numbered">Si vint .i. haut home de la part de flamens, quy estoit seignor dou Cuc, et s'enbaty
                    sur le roy de France et le fery d'un bordon parmy le cors, mais le roy fu si bien
                    armés que le cop ne le fist nul mal, et tant tost fu le seignor dou Cuc mort et depessés
                    par piesses.</p>
                    <p xml:id="d001l977" n="4" rend="numbered">En la fin flamens ne porent souffrir ny durer la bataille et furent desconfis de tout,
                    et le roy de France prist la sité le Lihle, dedens la quelle sité fist faire .i. moult
                    biau chastiau et fort, et ordena de sa gent par dedens le dit chastiau pour luy garder
                    et pout aver la gent de la sité plus a son coumandement.</p>
                    <p xml:id="d001l978" n="5" rend="numbered">En tel maniere avint de selle bataille com vos avés oÿ par terre.</p>
                    <lb/>
                </div2>
                <div2 xml:id="d001c414" n="414">
                    <head>[414]</head>
                    <p xml:id="d001l979" n="1" rend="numbered">(650) [O]r vos viaus dire des guallees dou roy de France et de son amiraill Renier
                    de Grimaut, coument il esplaiterent et se qu'il firent.</p>
                    <lb/>
                </div2>
                <div2 xml:id="d001c415" n="415">
                    <head>[415]</head>
                    <p xml:id="d001l980" n="1" rend="numbered">(651) [L]e dit amiraill se mist a ses gualees par siaus leus ou il cuyda onques devoient
                    passer quy aleent et veneent en lor veages, et tant les atendy que il les encontra
                    tout ensemble || [224] a caravane, car les flamens aveent oÿ de ses gualees et pour
                    ce les flamens aleent ensemble con vous l'entendés.</p>
                    <p xml:id="d001l981" n="2" rend="numbered">Et si tost com il virent les dites gualees tant tost s'armerent pour yaus defendre,
                    et siaus des gualees, quy sont vausiaus, con set chascun, bien remuans, ligiers d'aler
                    et venir a lor volenté, si vindrent [entour] les qouques, bien armees et enchastelees,
                    en tel guyse qu'il furent prés ausy hautes con les coques, et se conbatirent ensenble
                    mout asprement, et le coques, quy ne sont mye vaussiaus de rins ni ne poieent secourre
                    l'une a l'autre, si furent a grant meschef.</p>
                    <p xml:id="d001l982" n="3" rend="numbered">Et tant alerent ses guallees entour ses coques asaiant de bataille chascune, que il
                    prirent .xxiiii. a tout lor charge, et entre tant con ses furent prisses, le vent
                    se mist en tel signal quy fu moult boun pour les autres cuoques, et firent velle et
                    s'en partirent moult damagés et nafrés.</p>
                    <lb/>
                </div2>
                <div2 xml:id="d001c416" n="416">
                    <head>[416]</head>
                    <p xml:id="d001l983" n="1" rend="numbered">(652) Dedens les .xxiiii. coques quy furent prizes avoit mout de grant richesse, que
                    tout fu dou roy de France, et fu Renier de Grymaut pour seluy guain mout hennoré et
                    fait chevalier, et ly douna le roy moult biau fié.</p>
                    <lb/>
                </div2>
                <div2 xml:id="d001c417" n="417">
                    <head>[417]</head>
                    <p xml:id="d001l984" n="1" rend="numbered">(653) [O]r vos diray dou conte de Flandres, quy estoit a la prizon dou roy de France,
                    mais il chevauchoyt par tout la ou il ly playssoit. || [224v]</p>
                    <lb/>
                </div2>
                <div2 xml:id="d001c418" n="418">
                    <head>[418]</head>
                    <p xml:id="d001l985" n="1" rend="numbered">(654) Il avint .i. jour que il vint devant le roy de France et ly prya de luy laisser
                    aler en Flandres, pour veyr sa terre et sa gent, dont il en avoit grant dezir, et
                    le roy ly demanda quy seurté il avoit de luy qu'il deust revenir.</p>
                    <p xml:id="d001l986" n="2" rend="numbered">Le conte respondy que il non avoit seurté que sa foy, et le roy laissa aler le conte
                    sur se.</p>
                    <p xml:id="d001l987" n="3" rend="numbered">Il ala a Flandres et vy sa terre et ses amys, quy li conseillerent de non retorner
                    plus en prisson, mais il ne le vost croire et tint sa promesse et sa foy, et retorna
                    a son seignor le roy de France, en la prisson de Pontoize, la ou il morut veil de
                    .c. ans.</p>
                    <lb/>
                </div2>
                <div2 xml:id="d001c419" n="419">
                    <head>[419]</head>
                    <p xml:id="d001l988" n="1" rend="numbered">(655) La pais fu faite de Flandres quant la sité de Lihle fu prize, tout a la mercy
                    dou roy de France et a son gré, et ja por ce que il avoit resseu si grant damage,
                    il ne rendy a nul mau guerredon.</p>
                    <p xml:id="d001l989" n="2" rend="numbered">Et or vous layrai de se et vos diray d'un autre aventure.</p>
                    <lb/>
                </div2>
                <div2 xml:id="d001c420" n="420">
                    <head>[420]</head>
                    <p xml:id="d001l990" n="1" rend="numbered">(656) Quant vint en ce dit an de .m. et .iiic. et .iii. de Crist, a .vii. jours dou
                    mois d'aoust, avint en l'ihle de Chipre .i. crole moult grant et mout durable, tel
                    que l'on ne le senty en nostre tens si grant.</p>
                    <p xml:id="d001l991" n="2" rend="numbered">Et quant en Chipre, Dieu mercy, il ne fist nul damage, mais en Candie, quy est en
                    Crit, || [225] et a Rodes fist mout grant damage, et morut moult grant gent, et fu
                    sentu par tous les leus dou monde, con les marchans l'ont reconté.</p>
                    <p xml:id="d001l992" n="3" rend="numbered">Ores vos lairay de se et vos diray que avint en Chipre.</p>
                    <lb/>
                </div2>
                <div2 xml:id="d001c421" n="421">
                    <head>[421]</head>
                    <p xml:id="d001l993" n="1" rend="numbered">(657) Le roy Henry de Jerusalem et de Chipre aprés la mort dou roy Johan, son frere,
                    si avoit autres .iii. freres maisnés de luy, et a seluy quy fu aihnés des autres,
                    quy ot nom Aumaury, a seluy fist il don d'une sité quy a nom Sur, quy est en Surie,
                    et le fist aussi counestable dou royaume de Jerusalem.</p>
                    <p xml:id="d001l994" n="2" rend="numbered">Et tout soit se que sarazins tenoyent prize au jour la terre de Surie, tou[te] fois
                    il ly fist se don par ce que il est renomee de seignor.</p>
                    <p xml:id="d001l995" n="3" rend="numbered">Et estoit maryé a la seur de Haiton, roy d'Ermenie, la quel dame eut nom Yzabiau,
                    et l'ala espouzer en Ermenie.</p>
                    <lb/>
                </div2>
                <div2 xml:id="d001c422" n="422">
                    <head>[422]</head>
                    <p xml:id="d001l996" n="1" rend="numbered">(658) L'autre frere, quy ot nom Guy, fu marié a la dame de Baruth, quy avoit esté
                    feme de Hanfré de Monfort, quy fu frere de monseignor Johan de Monfort, seignor de
                    Sur et dou Toron.</p>
                    <p xml:id="d001l997" n="2" rend="numbered">Et a cestu Guy le roy Henry dona la conestablie de reaume de Chipre, mais il ne vesquy
                    guayres et morut, et laissa .i. fis et une fille, quy eut de seste dame de Barut,
                    s'espouze, et le fis ot nom Huguet, et le roy son oncle le norry entour luy.</p>
                    <lb/>
                </div2>
                <div2 xml:id="d001c423" n="423">
                    <head>[423]</head>
                    <p xml:id="d001l998" n="1" rend="numbered">(659) Depuis la mort dou dit conestable, le roy Henry fist counestable messire Haimery,
                    quy fu son frere, les maisnés de freres. [225v]</p>
                    <lb/>
                </div2>
                <div2 xml:id="d001c424" n="424">
                    <head>[424]</head>
                    <p xml:id="d001l999" n="1" rend="numbered">(660) Le roy avoit .ii. oncles de la rayne, sa mere, que l'un fu nomé messire Balian
                    d'Yblin, quy estoit seneschau dou royaume de Chipre, et l'autre, qui fu mainés, si
                    ot nom messire Ph[elip]e d'Iblin.</p>
                    <p xml:id="d001l1000" n="2" rend="numbered">Et avint, si come a Dieu plost, que le seneschau morut et fu fait seneschau dou royaume
                    de Chipre le dit messire Phelipe, son frere.</p>
                    <p xml:id="d001l1001" n="3" rend="numbered">Ores vos ay devisé les freres et les oncles, par ce que vos puissés myaus entendre
                    les herremens de lor afaire, que vos entenderés devizer si avant.</p>
                    <lb/>
                </div2>
                <div2 xml:id="d001c425" n="425">
                    <head>[425]</head>
                    <p xml:id="d001l1002" n="1" rend="numbered">(661) Le roy Henry en seluy tens nen uzoit ny faizoit nul estroit conseil que par
                    messire Phelipe d'Yblin, son oncle, le seneschau, et de tous les autres se tenoit
                    eschif.</p>
                    <p xml:id="d001l1003" n="2" rend="numbered">Et tant uza le roy en tel maniere que, par le porchas de l'enemy d'infer, l'envie
                    crut entre yaus si avant que messire Aumaury, seignor de Sur, enprist a estre gouvernor
                    dou royaume de Chipre, et asenty la volenté des chevaliers et trova la plus grant
                    partie de son assent.</p>
                    <lb/>
                </div2>
                <div2 xml:id="d001c426" n="426">
                    <head>[426]</head>
                    <p xml:id="d001l1004" n="1" rend="numbered">(662) Et quant vint en l'an de l'incarnasion .m. et .iiic. et .vi. messire Aumaury,
                    seignor de Sur, frere segont dou roy, si enprist tout tronc a estre gouverneour dou
                    royaume de Chipre.</p>
                    <p xml:id="d001l1005" n="2" rend="numbered">Et avint que .i. chevalier, quy a nom Hue de Presterone, fist une semonce au seignor
                    de Sur et a plusours de Chipre, et furent le matin as bains, et en la dite semonce
                    si ordenerent de faire gouvernour le seignor de Sur.</p>
                    <p xml:id="d001l1006" n="3" rend="numbered">Et tout se que il fayssoient || [226] estoit retrait au roy, le quel ne le poiet
                    crere, ains respondoit quy ne l'ozereent faire.</p>
                    <lb/>
                </div2>
                <div2 xml:id="d001c427" n="427">
                    <head>[427]</head>
                    <p xml:id="d001l1007" n="1" rend="numbered">(663) [E]t quant vint l'endemayn de seste semonce, quy fu a .xxvii. jours d'avril,
                    par .i. mardy, messire Aumaury, seignor de Sur, fist asembler en .i. sien hostel
                    tous les vauvassors et chevaliers quy post avoir por soy ordener a gouverneour, et
                    coumanda que la porte fust close et que puis que aucun chevalier entrast qu'il ne
                    peust yssir, et fu le conseil entre yaus.</p>
                    <p xml:id="d001l1008" n="2" rend="numbered">Et enssi come il estoient au conseil, messire Phelipe d'Yblin, oncle dou roy, si
                    estoit ché le roy, le quel avoit seu ceste choze quy se faizoit, si come l'on le
                    fist a saver a son cazau Lamino, et quant il entendy que il estoient asemblés ché
                    le seignor de Sur, si s'en party dou roy et entra ché la rayne, sa seur, et li retraist
                    se fait, et la rayne tant tost chevaucha, et messire Phelipe la mena [en] destre
                    a l'ostel dou sire de Sur.</p>
                    <p xml:id="d001l1009" n="3" rend="numbered">Et le seignor de Sur nyssi hors dou conseill et vint soul a la rayne, sa mere, donc
                    la rayne le rampona et ly dist: «Aumaury, ques euvres sont sestes que vous faites
                    contre le roy, qui est vostre frere et vostre seignor ?», et le seignor de Sur respondy
                    a la rayne, sa mere, que se que il faizoit si estoit par les euvres de messire Phelipe
                    d'Iblin.</p>
                    <p xml:id="d001l1010" n="4" rend="numbered">Quent il oÿ se charge, ly respondy que ses euvres aveent tous jours esté bones entre
                    le roy et luy, et le seignor de Sur ly dist que il li mostreroit prochainement ses
                    euvres.</p>
                    <p xml:id="d001l1011" n="5" rend="numbered">Et la rayne, quant elle les oÿ ramponer || [226v] l'un a l'autre, si fist partir
                    messire Phelipe d'Yblin, son frere, car elle douta que les paroles nen engroissicent
                    entr'yaus, et messire Phelipe se party soul, sans conpagnie, por ce que les sergans
                    ne laysseent nul chevalier yssir pus que il fust entré, con vos avés oÿ.</p>
                    <p xml:id="d001l1012" n="6" rend="numbered">Et demoura la rayne soulle, dont le seignor de Sur la fist aconpaigner a ses chevaliers,
                    quy estoient de sa partie, et encores le roy ne savoit rien de tout se fait, et quent
                    messire Phelipe d'Iblin retorna ché le roy, il s'asist prés de luy et ne le vost
                    riens dire [de] l'afaire.</p>
                    <lb/>
                </div2>
                <div2 xml:id="d001c428" n="428">
                    <head>[428]</head>
                    <p xml:id="d001l1013" n="1" rend="numbered">(664) Le seignor de Sur retorna au conseill, et tant parlerent ensemble quy le firent
                    governeor dou royaume de Chipre, et monta a chevau le dit gouverneor et toute la
                    chevalerie o luy, et vindrent a l'ostel le roy, et par .i. escrit ly distrent ses
                    paroles que vos orés.</p>
                    <p xml:id="d001l1014" n="2" rend="numbered">Et celuy quy dist ce si fu messire Hugue d'Iblin, quy fu frere dou conestable Phelipe
                    d'Iblin, quy mort estoit, et fu la parole ensi dite.</p>
                    <lb/>
                </div2>
                <div2 xml:id="d001c429" n="429">
                    <head>[429]</head>
                    <p xml:id="d001l1015" n="1" rend="numbered">(665) «Nous, sire, soumes venus par devant vos et vos faysons a saver que, pour ce
                    que vous estes mezaise de vostre cors et ne poiés mye bien entendre a gouverner le
                    royaume si come il covient, et meismes pour mout de riotes quy sont avenus a nostre
                    tens de vos a pluzors gens, et espessiaument aveuc les jenevés, nos pour ce avons
                    ordené et fait par court governeor vostre frere, || [227] monseignor Aumaury, seignor
                    de Sur».</p>
                    <p xml:id="d001l1016" n="2" rend="numbered">[A] ce le roy respondy enssy.</p>
                    <lb/>
                </div2>
                <div2 xml:id="d001c430" n="430">
                    <head>[430]</head>
                    <p xml:id="d001l1017" n="1" rend="numbered">(666) «Que vos volés dire, que par ma maladie vos avés fait gouverneour? Il eut a
                    nos ansestres .i. roy quy fu mezel ni ja pour ce ne fu fait nul governeor a son leuc.</p>
                    <p xml:id="d001l1018" n="2" rend="numbered">Et se vous dites dou contens et de la riote des jenevés, je l'ais fait par le seignor
                    de Sur, et se vos avés fait le seignor de Sur governeour, tous mes homes ne hont
                    pas juré.</p>
                    <lb/>
                </div2>
                <div2 xml:id="d001c431" n="431">
                    <head>[431]</head>
                    <p xml:id="d001l1019" n="1" rend="numbered">(667) Le seignor de Sur respondy et dist enssi: «Tres tous m'ont juré, et s'il y
                    ait nul quy ne viaut juré il me jurera, et seluy qui ne vorra jurer je li meteray
                    se bordon parmy le cors, a ly et toute sa generasion jusques au tiers degré».</p>
                    <p xml:id="d001l1020" n="2" rend="numbered">Et se party le dit governeor et nyssy dehors de la chambre dou roy, et fist crier
                    le banc par la terre a son nom come de governeor, et par tel maniere fu il gouverneor.</p>
                    <p xml:id="d001l1021" n="3" rend="numbered">Et aucuns chevaliers ly jurerent que puis ly furent a l'encontre, coume vous orrés
                    si aprés [en] se livre.</p>
                    <lb/>
                </div2>
                <div2 xml:id="d001c432" n="432">
                    <head>[432]</head>
                    <p xml:id="d001l1022" n="1" rend="numbered">(668) Le dit governeor en son comensement si douna au coumun de Veneize franchise
                    au royaume de Chipre par grase.</p>
                    <p xml:id="d001l1023" n="2" rend="numbered">Et si vous lairra a dire dou governeour jusques a un autre fois, et vous diray un
                    autre aventure, por ce que elle avint au tens de cestes choses qui avindrent en Chipre.</p>
                    <lb/>
                </div2>
                <div2 xml:id="d001c433" n="433">
                    <head>[433]</head>
                    <p xml:id="d001l1024" n="1" rend="numbered">(669) Il avint que, depuis la perte d'Acre, que le maistre de l'Ospitau de Saint
                    Johan, || [227v] frere Johan de Viller, fu mort, et fu fait aprés luy maistre frere
                    Eude dou Pin, quy vesquy mout poy et morut, et fu fait maistre aprés luy frere Guillaume
                    de Vylieret, provensal, quy fu priour de Saint Gilles.</p>
                    <lb/>
                </div2>
                <div2 xml:id="d001c434" n="434">
                    <head>[434]</head>
                    <p xml:id="d001l1025" n="1" rend="numbered">(670) Cestu maistre si eut .i. nevou, jeune frere de l'Ospitau, le quel il fist grant
                    comandor.</p>
                    <p xml:id="d001l1026" n="2" rend="numbered">Cestu coumandour estoit nomé frere Fouque de Villeret, qui fu large et courtois et
                    moult liberal, et fu de si bon portement en sa baillie quy ce fist moult amer et
                    prizer des freres et d'autre  gens.</p>
                    <p xml:id="d001l1027" n="3" rend="numbered">Et si come aventure avient, [avint] que le maistre son oncle si morut et les freres
                    de la maizon firent maistre sestu frere Fouque, grant coumandour, a l'incarnasion
                    de Crist .m. et .iiic. et .v.</p>
                    <lb/>
                </div2>
                <div2 xml:id="d001c435" n="435">
                    <head>[435]</head>
                    <p xml:id="d001l1028" n="1" rend="numbered">(671) Et quant le maistre fu afermés, il enprist une prise com je vous dirais.</p>
                    <lb/>
                </div2>
                <div2 xml:id="d001c436" n="436">
                    <head>[436]</head>
                    <p xml:id="d001l1029" n="1" rend="numbered">(672) Il y a un ihle quy s'apele Rodes, quy est de l'emperour de Costantinople, la
                    quelle est en la crois de la mer, et voizin de la Turquie mout prés et prés de l'ihle
                    de Chipre, et est au chemyn de siaus quy vont en la terre de Egipte.</p>
                    <p xml:id="d001l1030" n="2" rend="numbered">Et siaus de seste ihle de Rodes estoient consentans a passer par yaus les vaussiaus
                    chargés de marain et de fer et de garsons grifons et femes, quy se porteent a vendre
                    as sarazins de Babiloine, et meismes siaus de la dite ihle de Rodes porteent cestes
                    meymes marchandies souvent as sarazins. [228]</p>
                    <lb/>
                </div2>
                <div2 xml:id="d001c437" n="437">
                    <head>[437]</head>
                    <p xml:id="d001l1031" n="1" rend="numbered">(673) [F]rere Fouque de Villeret, maistre de l'Ospitau, au coumensement de sa maisterie
                    vost avoir gré de Dieu et los et henor au siecle, si enprist d'aler prendre cest
                    dite ihle de Rodes, et pourpensa que il defenderoit a passer les marchandies que
                    je vos ay dites desus, quy aleent as sarazins, et poroit ausi meismes sousmetre ses
                    vizins de la Turquie a la crestienté.</p>
                    <p xml:id="d001l1032" n="2" rend="numbered">Et pour coumenser l'enpryse qu'il vos dit manda querre de Famagouste .i. grant home
                    de Jene quy a nom sire Bonyface de Grimaut, le quel vint au maystre au Colos, .i.
                    cazau de l'Ospitau prés de Lymesson, et la parlerent et ordenerent lor afaire si
                    come il lor sembla qui couvenoit a sel bezoin qu'il avoient enprise.</p>
                    <p xml:id="d001l1033" n="3" rend="numbered">Et entre pluyzors consiaus quy furent pris entr'yaus et pluyssors paroles meysmes
                    dites, la chose fu a ce condute et fermee, qu'il firent lor armement, et monta le
                    dit maistre et ses freres sur le dit armement, et alerent a Rodes, et en lor venue
                    prirent terre par force et asegerent le chastiau de Rodes, et ly donerent grant bataille
                    d'engins et d'autre chozes.</p>
                    <p xml:id="d001l1034" n="4" rend="numbered">Et estant au siege de se dit chastiau de Rodes avint chose, si come aventure avient,
                    que un autre chastiau quy a nom Filerme, quy est loins de la mer, et grifons l'aveent
                    garny de sergenterie et de vitaille, et avoit venu en lor aye turs de la Turquie,
                    des quels il avoyent mis .iiic. dedens cestuy chastiau de Filerme, et avint ensy
                    que le chastelain de se dit chastiau baty .i. sergant grifon, || [228v] quy eut honte
                    et despit, et sur son cor[o]s vint as ospitauliers, en l'ost quy estoit devant Rodes,
                    com vos avés oÿ, et lor fist entendants et promist de rendre le dit chastiau que
                    je vos ays nomé de Filerme dever sele partie dont il guaitoit, se il les voleent
                    prendre.</p>
                    <lb/>
                </div2>
                <div2 xml:id="d001c438" n="438">
                    <head>[438]</head>
                    <p xml:id="d001l1035" n="1" rend="numbered">(674) [C]estu home nyssi de nut de sa plasse, que nul ne le senty, et fu si con je
                    vos ais dit entre les ospitalliers, et estoit ja grant piesse de la nut, dont le
                    maistre et les freres manderent gent d'armes a pié et lor dounerent fey, et alerent
                    o luy.</p>
                    <p xml:id="d001l1036" n="2" rend="numbered">Et le dit home monta en sa plasse, la ou il guaytoit, et les ospitalliers et lor
                    sergans monterent aprés luy de la ou il monta, et prirent le dit chastiau par seluy
                    leuc, et myrent a l'espee les .iii[c]. turs sarazins qu'yl troverent layens, et les
                    autres, homes et femes et enfans, se mirent as yglizes pour sauver lor vie.</p>
                    <lb/>
                </div2>
                <div2 xml:id="d001c439" n="439">
                    <head>[439]</head>
                    <p xml:id="d001l1037" n="1" rend="numbered">(675) [C]este enprize de se chastiau si conforta moult les ospytaliers et acrut lor
                    cuer en plus fort asaillir [le chastiau de Rodes] et metre en avant lor bezoigne,
                    ja soit se qu'il demourerent plus de .ii. ans a prendre le, car le chastiau estoit
                    moult fort et avoit bones gens d'armes dedens, selonc gens gryfons qu'il esteent,
                    et meysmes l'Ospitau ne le voleent si fort grever quy se desfeyst, et meysmes pour
                    ce que siaus de dedens esteent crestiens.</p>
                    <p xml:id="d001l1038" n="2" rend="numbered">Mais en covenable || [229] maniere firent lor poer de prendre le, et por ce dura
                    tant le siege, et quant Dieu vost que la bezoigne fust delivre por le bien de la
                    crestienté, par ce que les marchandies nen alassent as sarrazins, si com je vos ay
                    devizé, si manda une aventure con je vos devizeray.</p>
                    <lb/>
                </div2>
                <div2 xml:id="d001c440" n="440">
                    <head>[440]</head>
                    <p xml:id="d001l1039" n="1" rend="numbered">(676) Il avint que l'enpereor avoit reseu letres et .i. mesage que siaus de Rodes
                    ly manderent, et ly aveent mandé quy les deust secourre de vytaille et d'armes, dont
                    l'empereor lua une nave d'un jenevés et la charga de fourment et d'armes asés, et
                    lor manda par se dit home que siaus de Rodes ly aveent mandé.</p>
                    <p xml:id="d001l1040" n="2" rend="numbered">Et quant la nave fu as aigues de Rodes, si ot si fort tens qu'ele ne post prendre
                    [terre] a Rodes, et d'autre part il troverent .xii. galees armees, de provensas .iiii.,
                    et [de] Saido Doire une, La[n]franc Seba, quy se nemoit Lapennate, jenevés, si eut
                    une, et de Vingueull, jenevés, .i. autre, et l'Ospitau avoit armé les autres, de
                    Chipre par parties et d'autres leus, si que la dite nave se layssa courre en Chipre
                    et vint au port de Famagouste.</p>
                    <p xml:id="d001l1041" n="3" rend="numbered">Et sur ce .i. chevalier de Chipre, quy eut nom sire Pierre le Jaune et avoit .i.
                    lein armé de l'Ospitau, et vint de Rodes en Chipre, et estant au port prés de sele
                    nave le marchant jenevés, seignor de la nave, douta que sele saitie ne preist l'ome
                    devant nomé, quy estoit de Rodes et revenoit a Rodes. || [229v]</p>
                    <p xml:id="d001l1042" n="4" rend="numbered">En seste nave avoit asés de vitaille et armes que l'enpereor mandoit, si le vost
                    metre en terre a Famagouste pour estre plus seur, et ensi come il estoit a la barque
                    un des mareniers le conut, de siaus de la saitie de Piere le Jaune, et voguerent
                    vers la dite barque ou il estoit et le prirent, et piestant sire Piere le Jaune le
                    mena au maistre de l'Ospitau a Rodes.</p>
                    <p xml:id="d001l1043" n="5" rend="numbered">Dont pour paour de mort sestu pourchassa et trayta vers siaus de Rodes, dizant leur
                    de par l'enpereor et par mout d'entreseignes quy lor dist, que siaus dou chastiau
                    se rendirent a fiance d'yaus et de lor biens, et fu le dit chastiau en la main et
                    au poier de l'Ospitau, portant les cles au maistre siaus dou chastiau, et par covenanses
                    devizees que lor biens lor demourerent a la fiance de l'Ospitau, et estant lor homes,
                    si come il esteent de l'emperour de Costantinople.</p>
                    <p xml:id="d001l1044" n="6" rend="numbered">Les ospitalliers lor tindrent bien lor covenanses, et adons aprés les resurent a
                    lor homes, mais il les myrent a herberger hors de la forteresse dou chastiau, et
                    se herbergerent au bourc, et se fu en l'an devant [dit] de l'incarnasion de Crist
                    .m. et .iiic. et .vi., et quant il l'asegerent fu a .m. et .iiic.</p>
                    <lb/>
                </div2>
                <div2 xml:id="d001c441" n="441">
                    <head>[441]</head>
                    <p xml:id="d001l1045" n="1" rend="numbered">(677) Le maistre et les prodes homes freres de l'Ospitau rendirent grases a Dieu
                    et a la Virge Marie de se bien et hennor quy lor avint, et labourerent le dit chastiau
                    et l'esforserent de toute pars, et acuillirent mout de bounes gens, quy veullent
                    || [230] a Rodes venir pour anger le leuc et multeplier le.</p>
                    <p xml:id="d001l1046" n="2" rend="numbered">Et depuis ont sousmis de lor obediensse pluyzours leus de la Turquie quy lor dounerent
                    truage, ni onques nen ozerent les mauvais marchans passer de la ny charger en Turquie
                    ni marain ni me[me]lout ni autre chose pour porter en Babiloine, et se nul s'i met
                    a aler l'Ospitau a ces gualees si les preignent et les rebont, la qué chose tourne
                    a grant bien a la crestienté, et enssi le porvea Dieu pour le miaus.</p>
                    <lb/>
                </div2>
                <div2 xml:id="d001c442" n="442">
                    <head>[442]</head>
                    <p xml:id="d001l1047" n="1" rend="numbered">(678) [E]n ceste maniere manda Dieu grace au noble maistre de l'Ospitau et au prodes
                    homes de la maison que il fure[n]t par ce leuc en grant lyberté et grant franchise,
                    et en lor seignorie par eaus et hors de la sugesion de autre seignorie, et Dieu par
                    sa grant grace les y teigne en bounes euvres, amen.</p>
                    <p xml:id="d001l1048" n="2" rend="numbered">Or veus revenir au fait dou seignor de Sur quy se fist governeor.</p>
                    <lb/>
                </div2>
                <div2 xml:id="d001c443" n="443">
                    <head>[443]</head>
                    <p xml:id="d001l1049" n="1" rend="numbered">(679) [I]l avint ensi que le dit governeor ne layssa nul chevalier user ni chevaucher
                    o le roy, si ne fust messire seneschau, son oncle, et aucuns autres chevaliers que
                    je vous noumeray: messire Johan de Giblet de la Surie, quy se dizet Arneb, et sire
                    Loïs de Nores, et sire Rolant de la Baume, et sire Balian de Mongezar, et autres
                    .ii.</p>
                    <p xml:id="d001l1050" n="2" rend="numbered">Estant se fait en ceste maniere, pluyssours chevaliers, de siaus meymes quy eurent
                    juré au governeor, si furent en lor cuer mout || [230v] repentant de ce fait, et
                    le governeor s'en apersut et les eut couneus et moult agaitoit de prendre les a point
                    sur seste coulpe.</p>
                    <p xml:id="d001l1051" n="3" rend="numbered">Si avint en se mileuc que le gouverneor vost que le roy otreast par sa court que
                    il estoit governeor par son gré, et en voloit de ce faire chartre pour soy escuzer
                    as rois dela la mer de la force que il avoit fait au roy.</p>
                    <p xml:id="d001l1052" n="4" rend="numbered">Le roy en nulle fin dist quy ne le fereit et que il se laireit avant tout desmenbrer,
                    et le gouverneor l'eut moult a grief, et monta atant seste regringne que le seignor
                    de Sur, governeor, vost asaillir et prendre le roy par force en son hostel, et s'arma
                    le seignor de Sur, governeor, et tous les siens, et vindrent au confanon levé et
                    au chevaus covers entour l'ostel dou roy.</p>
                    <p xml:id="d001l1053" n="5" rend="numbered">Et si ot a sel tens .i. apostan des jenevés en Chipre quy estoit a Nicossie, quy
                    vynt en persone, et tous les jenevés de Nicossie par son coumandement o luy a confanon
                    levé, et estoit l'apostan sur .i. grant chevau que le gouverneor ly douna en don.</p>
                    <p xml:id="d001l1054" n="6" rend="numbered">Sestu aposte avoit nom Jaque Pansan, et au tens pacé par le roy avoit esté damagé,
                    et pris en persone par le visconte de Famagouste et mené trop hontozement en la prizon
                    des larons, et pour ce fist il se quy fist de venir as armes contre le roy, con se
                    soit chose que il en fu blahmés et repris || [231] en Jene.</p>
                    <lb/>
                </div2>
                <div2 xml:id="d001c444" n="444">
                    <head>[444]</head>
                    <p xml:id="d001l1055" n="1" rend="numbered">(680) [L]e roy, quant il vy que l'on le venoit asaillyr et prendre en son hostel,
                    si fist asembler se quy post de gens en son hostel, et y fu monseignor Phelipe de
                    Yblin, son oncle, seneschau dou royaume, quy fu armé, luy et les autres, et le roy
                    meismes son cors fu armé, et dist que il voleit yssir pour saver quy li veroit encontre.</p>
                    <p xml:id="d001l1056" n="2" rend="numbered">Les gens dou gouverneor a pié et a chevau estoient rengés et armés par la rue de
                    lonc en lonc par devant l'ostel dou roy, mais la rayne, qui avoit de tout se grant
                    dolour, et freres pechours et menors et d'autres religions vindrent au roy et s'agenoullierent
                    devant luy, et meysmes les damoyseles ses seurs li vindrent devant a faire li prieres
                    de non yssir encontre le governeor, et firent tant que il repaira.</p>
                    <p xml:id="d001l1057" n="3" rend="numbered">Et fu fait l'acort en tel maniere, que messire Phelipe d'Iblin, seneschau dou royaume,
                    qui estoit oncle dou roy et dou gouverneour, et tous les chevaliers et valés et sergans
                    quy s'estoient mis dedens la court dou roy en s'aye, quant il fu asegés, deveent
                    venir a pié en cors, san sai[n]ture, en l'ostel dou seignor de Sur, governeor, et
                    cryer ly mercy, et le dit governeor lor devoit pardoner et saver vye et menbre, et
                    non prison de pain et d'aigue, et quy lor devoit rendre lor fiés.</p>
                    <p xml:id="d001l1058" n="4" rend="numbered">Et ensy con ceste covenanse fu devizee, tout ensy || [231v] fu fait.</p>
                    <lb/>
                </div2>
                <div2 xml:id="d001c445" n="445">
                    <head>[445]</head>
                    <p xml:id="d001l1059" n="1" rend="numbered">(681) [M]essire Phelipe de Yblin, le seneschau, ala a pié mais non pas en cors, et
                    le vesque Guy de Famagouste ly aloit de prés, jusques a l'ostel dou gouverneor, et
                    [a]prés luy d'une bone piesse dou jour alerent tous les autres chevaliers, vallés
                    et tricoples et sergans, a pié et en cors, sans saintures, si com vos l'avés oÿ devizer.</p>
                    <lb/>
                </div2>
                <div2 xml:id="d001c446" n="446">
                    <head>[446]</head>
                    <p xml:id="d001l1060" n="1" rend="numbered">(682) [E]t quant il furent venus en l'ostel dou governeor, en sa prezence, il lor
                    pardona et delivra a qui il vost [et mist] en prizon siaus que il vost, et je vos
                    noumerais acuns et vos dirais les chevaliers.</p>
                    <lb/>
                </div2>
                <div2 xml:id="d001c447" n="447">
                    <head>[447]</head>
                    <p xml:id="d001l1061" n="1" rend="numbered">(683) [M]essire Haimery de Milmars, et messire Renaut de Saisson, et messire Jaque
                    de Floury, chevalier d'Acre, et messire Johan Babin, et messire Anciau de Brie, et
                    messire Johan Layze, et messire Hugue d'Agullier, et sire Simon d'Agulier, et sire
                    Hugue Beduyn, et sire Gerar de Bries, et sire Thoumas de Bries, et autres chevaliers
                    que ennu seroit de tout nomer.</p>
                    <p xml:id="d001l1062" n="2" rend="numbered">Et si furent aussi .ii. vallés arestés, Thoumasin d'Yblin et Berthelin Mahé.</p>
                    <p xml:id="d001l1063" n="3" rend="numbered">Or avés oÿ les nons de siaus quy furent pris et maumenés pour ayder le roy lor seignor.</p>
                    <lb/>
                </div2>
                <div2 xml:id="d001c448" n="448">
                    <head>[448]</head>
                    <p xml:id="d001l1064" n="1" rend="numbered">(684) [E]t quant vint l'an aprés, quy fu de l'incarnasion de Crist .m. et .iiic.
                    et .vii., messire Bauduyn d'Yblin, pour ce quy li sembla mau fait a aler tant avant
                    contre le roy, si con le governeor mostroit, si ne se vost pl[us …] [233]</p>
                    <lb/>
                </div2>
                <div2 xml:id="d001c449" n="449">
                    <head>[449]</head>
                    <p xml:id="d001l1065" n="1" rend="numbered">(685) […] acuylly par tout, si ly manda .i. sien mesage a tout le fermau, et quant
                    le roy Hayton vy le fermau si le baiza et le mist sur sa teste et sur ses ziaus,
                    et desendy fiablement et si mena o luy le petit roy son nevou, que je vos ai dit.</p>
                    <lb/>
                </div2>
                <div2 xml:id="d001c450" n="450">
                    <head>[450]</head>
                    <p xml:id="d001l1066" n="1" rend="numbered">(686) [S]i tost con cestu grant seignor tatar le tint, et aucuns autres chevaliers
                    o luy qui estoient d'Acre, l'un ot nom Gille Antiaume, il cuyda venir a son entendement
                    et ly requist de par le grant Cazan le reyaume d'Ermenie.</p>
                    <p xml:id="d001l1067" n="2" rend="numbered">Haiton li respondy que il n'estoit mye sien, ains estoit de sel anfant, son nevou,
                    quy avoit nom Livon.</p>
                    <p xml:id="d001l1068" n="3" rend="numbered">Se grant seignor tant tost sans nul respit coumanda a sa gent de luy ocirre, dont
                    sa gent le depeserent as espees, et tous les chevaliers et autres quy estoient o
                    luy.</p>
                    <p xml:id="d001l1069" n="4" rend="numbered">Et quant l'enfant Livon le petit vit que l'on tuoit son oncle et les autres, si fouy
                    entre les tentes des femes des tatars, pour sauver sa vie, mais riens ne ly valut,
                    que les tatars l'alerent prendre et le traistrent des femes et ly taillerent la teste,
                    quy estoit enfant qui n'avoit pas .x. ans d'aage.</p>
                    <lb/>
                </div2>
                <div2 xml:id="d001c451" n="451">
                    <head>[451]</head>
                    <p xml:id="d001l1070" n="1" rend="numbered">(687) [Q]uant seste chose avint, les freres dou roy Haiton, Hoissin et Alinah, se
                    tindrent fort lor leuc et lor chastiau, et quant ses tatars virent quy ne poreent
                    rien esploiter a lor entendement, si repairerent mout repentis et en grant paour
                    que Cazan ne lor feist || [233v] mal, si come il lor fist, si con vos orrés.</p>
                    <lb/>
                </div2>
                <div2 xml:id="d001c452" n="452">
                    <head>[452]</head>
                    <p xml:id="d001l1071" n="1" rend="numbered">(688) [Q]uant [a] Hoissin et Alinah, freres de Haiton, mais ses .ii. Hoissin et Linah
                    furent nés d'une ventree, mais Hoissin nyssi premier, si vost Hoisson que Alinah
                    fust roy et seignor, mais Alinah, quy regarda a liauté et a rayson, ly dist que la
                    hautece venoit miaus a luy, pour se quy nissy premier dou ventre de lor mere avant
                    de luy, et enssy tint Hoisson le royaume d'Ermenie en son poier, et aprés se fist
                    encorouner.</p>
                    <lb/>
                </div2>
                <div2 xml:id="d001c453" n="453">
                    <head>[453]</head>
                    <p xml:id="d001l1072" n="1" rend="numbered">(689) [E]t de la mort de lor seignor et frere, le roy Haiton, furent mout dolens,
                    et de l'enfant, le petit roy lor nevou, et puis que il eurent plouré et fait lor
                    doulor a lor usage, et enterer leur cors, le dit Hoisson, roy d'Ermenie, manda Alinah,
                    son frere, a grant can Cazan des tatars, soy conplainant de la mort de lor frere
                    et de l'enfant, que sa gent aveent mors sous sa fiance, venant a son comandement
                    par la prezen[ta]sion de son fermau.</p>
                    <lb/>
                </div2>
                <div2 xml:id="d001c454" n="454">
                    <head>[454]</head>
                    <p xml:id="d001l1073" n="1" rend="numbered">(690) [L]e roy Cazan, seignor des tatars, tint se fait moult a grief et a grant dehleauté,
                    et fist venir seluy sien chevetaine de selle gent que il avoit mandé por la Turquie
                    guarder et ala faire sel fait dou roy d'Ermenie, con vous l'avés oÿ, et si li fist
                    tailler la teste et a tous les autres quy aveent feru de lor espee a tuer les .ii.
                    devant només, Haiton, roy d'Ermenie, et || [234] l'enfant, le petit roy Livon.</p>
                    <p xml:id="d001l1074" n="2" rend="numbered">Et se revint Alinah en Ermenie.</p>
                    <lb/>
                </div2>
                <div2 xml:id="d001c455" n="455">
                    <head>[455]</head>
                    <p xml:id="d001l1075" n="1" rend="numbered">(691) [B]aron Hoissin, quy estoit roy d'Ermenie, se tint le royaume saizi et tenant.</p>
                    <p xml:id="d001l1076" n="2" rend="numbered">Or avoit il encores .ii. freres en Costantinople, que l'un si ot nom Sembat, seluy
                    quy s'estoit fait roy et avoit fait estrangler son frere Toros et asorber de ziaus
                    Haiton, lor frere aihné, quy estoit roy, et l'autre frere avoit nom Dendin, le quel
                    Dendin n'avoit guaire que il estoit mort.</p>
                    <p xml:id="d001l1077" n="3" rend="numbered">Et estoi[t] une [leu]r seur, feme de l'emperour de Costantinople, et estoit en vye
                    encores.</p>
                    <lb/>
                </div2>
                <div2 xml:id="d001c456" n="456">
                    <head>[456]</head>
                    <p xml:id="d001l1078" n="1" rend="numbered">(692) [D]ont sestu Sembat, quant il oÿ la mort de Haiton, se party de Costantinople
                    et vint en Chipre, quy avoit sa seur feme dou seignor de Sur, governeor, et fu en
                    Chipre aucun jour, et puis ala a une guallee en Ermenie, et manda son mesage a son
                    frere Hoisson, quy li rendist le royaume, car il estoit aihné de luy et a luy venoit
                    de raisson.</p>
                    <p xml:id="d001l1079" n="2" rend="numbered">Et Hoissin ly manda que il avoit crevé les ziaus au roy, quy estoit son frere et
                    son seignor, et avoit fait estrangler l'autre frere, et que par ses heuvres estoit
                    il traitre, et que traitre a nul leuc de droit ne doit tenir terre, et que a luy
                    venoit le dit royaume le quel tenoit et teroit tous jours.</p>
                    <p xml:id="d001l1080" n="3" rend="numbered">Cestuy Sembat oÿ ses respons et vit bien que il ne poret ensy espleiter, et se party
                    et tourna en Chipre. [234v]</p>
                    <lb/>
                </div2>
                <div2 xml:id="d001c457" n="457">
                    <head>[457]</head>
                    <p xml:id="d001l1081" n="1" rend="numbered">(693) [L]e roy Hoissin le fist aguaiter et espier, et fist armer .i. lein, mains
                    de gualee, et manda .i. sien feel genevés des grans homes de Jene, quy ot nom sir
                    Baude Espine, desus le lein pour atendre ensi come il yreit en Costantinople.</p>
                    <p xml:id="d001l1082" n="2" rend="numbered">Sire Baude y ala et l'atendy grant piesse en selle mer, par la ou il saveit que il
                    deust passer, mais le dit sire Baude si fu malade et vint a Rodes, et la si trova
                    sire Sadon Doire, quy [estoit] un autre grant home de Jene, et parla a luy de se
                    fait, et ordena o luy que le dit sire Sadon atendy sestu Sembat en vees.</p>
                    <lb/>
                </div2>
                <div2 xml:id="d001c458" n="458">
                    <head>[458]</head>
                    <p xml:id="d001l1083" n="1" rend="numbered">(694) [D]ont il avint que le dit Sembat, puis que il retourna d'Ermenie en Chipre,
                    si se mist dedens une gualee d'un jenevés quy a nom sire Joany de Guyzolfe, quy alet
                    en Costantinople, et alant en lor vee si troverent sire Sadon Doire aveuc sa galee,
                    et s'acosterent fiablement l'un gualee a l'autre, et se parlerent, et en la fin sire
                    Sadon dist que il voloit aver la persone de Sembat en toute maniere, dont sire Jouanyn
                    de Grizofle dist que il ne ly douroit en nule maniere.</p>
                    <p xml:id="d001l1084" n="2" rend="numbered">Et sire Sadon dist que il le prendereit par force [a] sire Joanyn de Guizofle, quy
                    ne le post defendre, pour ce que sa gualee [estoit] mal armee et nen avoit mye tant
                    de gens com selle de sire Sadon, si monta sur la dit gualee a gens d'armes, et prist
                    le dit Sembat et le mist en sa gualee et l'enporta en Ermenye au roy d'Ermenye Hoissin,
                    son frere.</p>
                    <p xml:id="d001l1085" n="3" rend="numbered">Et sire Baude Espine, quy estoit venu || [235] de Rodes en Chipre malade, resut une
                    letre de sire Sadon par .i. sien enfant, par la quele letre ly fist a saver coment
                    la bezoigne estoit parfaite et que Sembat estoit pris et le menoit au roy d'Ermenie.</p>
                    <p xml:id="d001l1086" n="4" rend="numbered">Et tant tost sire Baude, quy estoit a Famagouste, lua .i. panfle et l'arma et se
                    mist dedens tout malade, et s'en ala a Laÿas en Ermenye, et aprés se qui fu party
                    d'une liue, fu seu a Famagouste ce fait, et s'il fust en poy demouré il fust esté
                    pris, et ensi avint de seste bezoigne.</p>
                    <p xml:id="d001l1087" n="5" rend="numbered">Et le roy Hoissin et son frere Alinah prirent cestu lor frere Sembat et le tindrent
                    en prizon, et dedens se Alinah morut soudainement, car il estoit travayllié mout
                    en chasser, et sur son travaill manga lait quy est[oit] moult froit, et subitement
                    ly prist un mau dont il morut piestant, et de luy fist moult grant deul le roy Hoissin.</p>
                    <p xml:id="d001l1088" n="6" rend="numbered">Dont il avint, depuis la mort de ce sien frere, que gualees vindrent de marchans
                    venesie[n]s, entre les quels gualees vint un grant home de Veneysse, quy eut nom
                    sire Nicolet Morissin, mesage en Chipre et en Ermenie, au quel le roy Hoissin d'Ermenie
                    livra sestu sien frere baron Sembat, quy le mist sur les gualees.</p>
                    <p xml:id="d001l1089" n="7" rend="numbered">Et alant les dites gualees en lor chemin, quant il furent en poy loins dela de Chipre,
                    le dit Sembat morut sur mer de maladie, ensi remest au roy Hoissin le royaume d'Ermenie
                    sans nul contredit.</p>
                    <p xml:id="d001l1090" n="8" rend="numbered">Or vos veus retraire un autre aventure quy avint si con vous entenderés. [235v]</p>
                    <lb/>
                </div2>
                <div2 xml:id="d001c459" n="459">
                    <head>[459]</head>
                    <p xml:id="d001l1091" n="1" rend="numbered">(695) [I]l avint en se dit an de .m. et .iiic. et .vii. de Crist, si con je vos ais
                    dit, que pape Nicole morut l'an passé, et fu fait pape en son leuc Climens quint,
                    le quel se tint en Avingnon et a Bordiaus, et ne vint a Rome nule fes tant con il
                    fu pape.</p>
                    <p xml:id="d001l1092" n="2" rend="numbered">Cestu pape avoit mandé querre a luy frere Jaque de Molay, maistre dou Temple, et
                    fu fait aprés maistre Tibaut Gaudin, et tiers aprés frere Guillaume de Biaujeu, maistre
                    quy morut tué a la prise d'Acre, si con vos l'avés oÿ si aryere en se livre.</p>
                    <lb/>
                </div2>
                <div2 xml:id="d001c460" n="460">
                    <head>[460]</head>
                    <p xml:id="d001l1093" n="1" rend="numbered">(696) [C]estu frere Jaque de Molay, maistre dou Temple, quant il fu outremer se porta
                    mout escharsement vers le pape et les cardenaus, car il s'estoit mout eschars hors
                    de rayson, et toute fois le pape le resut a mout biau semblant.</p>
                    <p xml:id="d001l1094" n="2" rend="numbered">Et en se myleuc le maistre ala a Paris et en France, et requist dou trezorier dou
                    Temple son aconte et trova que le trezorier avoit presté au roy de France une grant
                    cantité d'avoir, que l'on dit .iiiic.m. flourins d'or, mais je ne say s'il furent
                    mains, et se couressa le maistre mout fort contre se trezorier, et ly leva l'abit
                    et le chassa de la religion.</p>
                    <p xml:id="d001l1095" n="3" rend="numbered">Dont il vint au roy de France, quy fu moult courousé de se que par s'achaison ly
                    fu levé l'abit, et manda .i. haut home de France au maistre, priant luy [que] pour
                    amor de luy ly deust rendre l'abit, et que ce que il devet a la mayson il le rendra
                    volentiers, dont le dit maistre ne vost riens faire, et respondy autrement que il
                    ne d[evo]it a la priere de || [236] tel home come est le roy de France.</p>
                    <p xml:id="d001l1096" n="4" rend="numbered">Et quant le roy vy que il ne vost riens faire pour sa priere, si manda priant au
                    pape que il mandast de par luy au maistre dou Temple de rendre le mantiau de l'abit
                    dou Temple au trezorier, et le dit trezorier en persone porta la dite letre dou pape
                    au maistre dou Temple, quy ne fist riens pour le pape, ains dient que le maistre
                    jeta la dite letre au feuc quy alumoyt en une cheminee.</p>
                    <lb/>
                </div2>
                <div2 xml:id="d001c461" n="461">
                    <head>[461]</head>
                    <p xml:id="d001l1097" n="1" rend="numbered">(697) [L]e roy de France l'eut moult a grief, et quant vint dedens aucuns jours aprés,
                    le pape requist le maistre et vint de Paris a luy, dont le pape ly requist que il
                    ly donast la regle de sa religion dou Temple par escrit, et le maistre la ly douna,
                    et la lut.</p>
                    <p xml:id="d001l1098" n="2" rend="numbered">Et depuis a esté parlé entre la gent de tantes manieres de la religion dou Temple
                    que je ne say quy verité je puisse escrire, fors tant que les choses quy sont avenues
                    publiquement puis je bien escrire, que aprés que l'on dit que il fu examiné par sages
                    et par les relegions l'escrit de lor regle, furent despozés et desfait lor relegion
                    et .xxxvii. furent ars a Paris.</p>
                    <p xml:id="d001l1099" n="3" rend="numbered">Et dient siaus quy les virent ardre que, tant com il ardoient, crieent a haute voys
                    que le cors d'yaus estoit dou roy de France et l'arme estoit de Dieu. [236v]</p>
                    <lb/>
                </div2>
                <div2 xml:id="d001c462" n="462">
                    <head>[462]</head>
                    <p xml:id="d001l1100" n="1" rend="numbered">(698) [E]t meysmes au derain le maistre et le comandour de Guascougne si furent menés
                    a Paris par devant tout le peuple, la ou il y ot asemblés plus de .lm. persones,
                    et y furent .ii. cardenaus de par le pape, quy firent lire .i. escrit de lor regle,
                    par le quel escrit s'entendeit que il l'aveent coneu et gehi de lor bouche.</p>
                    <p xml:id="d001l1101" n="2" rend="numbered">Mais marchans quy se troverent la dient que le maistre si torna vers le peuple et
                    dist bien haut que tout ce que sel escrit dizeit estoit faus, et que il tel chose
                    nen avoit dit ni gehi, ains estoient bons crestiens.</p>
                    <p xml:id="d001l1102" n="3" rend="numbered">Et sur seste parole .i. sergant le fery de la paume sur la bouche, qu'il ne post
                    plus dire, et fu trayné par les cheviaus en une chapele, et le tindrent tant la que
                    il fu bien tart et que le peuple fu amermé et party de la la plus grant partie.</p>
                    <p xml:id="d001l1103" n="4" rend="numbered">Et adons le dit maistre et le coumandour de Guascoigne furent mis en une barque et
                    pasés en l'ihle quy est dedens le flum, et la fu le feuc alumé, et le maistre lor
                    pria qui ly soffrissent a dire ses oryssons, les ques il dist a Dieu, et puis se
                    livra a faire de son cors lor volenté, et ensy seaus le pryrent et le mirent au feuc,
                    et fu ars.</p>
                    <p xml:id="d001l1104" n="5" rend="numbered">Et le Dieu tout puissant quy seit et conut les choses secrees, s'il seit que il fust
                    innocent de sel fait que l'on lor mist sus, luy et les autres quy furent ars sont
                    martirs devant Dieu, et se il sont tes quy l'ayent deservy, il ont esté punis.</p>
                    <p xml:id="d001l1105" n="6" rend="numbered">Mais je puis bien || [237] dire, tant que a l'aparant, je les ay coneus pour bons
                    crestiens et devos en lor messes et en lor vie, et especiaument le cors de monseignor
                    le maistre, quy fu frere Guillaume de Biaujeu, en mout d'amohnes grans et larges
                    que il faizeit a pluzours bounes gens priveement et a l'aparant, com chascun le seit
                    quy l'ont veu.</p>
                    <p xml:id="d001l1106" n="7" rend="numbered">Mais je vos layray a parler de seste rayson et vos diray un autre aventure quy avint
                    en Chipre trop male, pour la quele est creu et monté grant descort quy peut tourner
                    a grant peril dou païs.</p>
                    <lb/>
                </div2>
                <div2 xml:id="d001c463" n="463">
                    <head>[463]</head>
                    <p xml:id="d001l1107" n="1" rend="numbered">(699) [I]l avint en l'an de l'incarnasion de Jhesu Crist .m. et .iiic. et .ix. que
                    le seignor de Sur, governeour, fist prendre son oncle, monseignor Phelipe de Yblin,
                    seneschau dou royaume de Chipre, qui estoit a son cazau Lamino.</p>
                    <p xml:id="d001l1108" n="2" rend="numbered">Et le prist messire Haimery, counestable dou royaume de Chipre, quy estoit ausi son
                    nevou, et le mena a la maryne dou dit cazau, et la le fist monter en une gualee armee,
                    et fu mandé au roy d'Ermenie, qui le tint la en sa garde.</p>
                    <lb/>
                </div2>
                <div2 xml:id="d001c464" n="464">
                    <head>[464]</head>
                    <p xml:id="d001l1109" n="1" rend="numbered">(700) [E]nsement le dit gouverneor fist prendre messire Bauduyn de Yblin et metre
                    en une saitie armee, et le manda en Ermenie, luy et autres chevaliers quy sont si
                    desous només: sire Heimery de Mimars, et sire Jaque de Flourin, et sire Hugue Beduyn,
                    et si fu sire Estorgue Pedot, et sire Guillaume Rousel, et sire Nicole de Saint ||
                    [237v] Bertin, et sire Phelipe de Giblet, et sire Jaque d'Artusse, et sire Jaque
                    Coste, et sire Thoumas de Biaufort.</p>
                    <p xml:id="d001l1110" n="2" rend="numbered">Tous ses chevaliers furent mandés en prizon en Ermenie, pour ce quy ne voleent obeir
                    le coumandement dou dit gouverneor.</p>
                    <lb/>
                </div2>
                <div2 xml:id="d001c465" n="465">
                    <head>[465]</head>
                    <p xml:id="d001l1111" n="1" rend="numbered">(701) [L]e seignor de Sur, gouverneor, quant il vy que le roy son frere ne ly vost
                    otroer en nule maniere dou monde quy fu sire et gouverneor de par luy, pour ce quy
                    se peust escuzer as seignors dela la mer, si vost mander mesage au pape et au roy
                    de France, a soy escuzer de ce qu'il avoit fait, et que pour le myaus fu la chose
                    ordenee, selonc l'estat en quei le roy estoit.</p>
                    <p xml:id="d001l1112" n="2" rend="numbered">Et manda a seste mesagerye sire Johan de Brye et .i. autre chevalier sodeer, quy
                    ot nom Johan Lonbart, et furent au pape et troverent la le roy de France, et par
                    devant le pape et le roy de France chargerent le roy Henry de laydes maladies et
                    de laides countenanses, les quels il n'estoient pas en luy sans faille, mais ensi
                    fu la parole entre la gent que ses mesages aveent dit.</p>
                    <p xml:id="d001l1113" n="3" rend="numbered">Et dit on que le pape et le roy de France ne donerent mye fei a lor dit ne lor firent
                    pas bon respons, et pour se se partirent subitement de court et retornerent en Chipre.</p>
                    <lb/>
                </div2>
                <div2 xml:id="d001c466" n="466">
                    <head>[466]</head>
                    <p xml:id="d001l1114" n="1" rend="numbered">(702) [E]t aprés le seignor de Sur, gouverneor, se mist de tout a faire dou pis que
                    il post, et manda a la dame de Sur, sa espouze, au roy d'Ermenie a porchasser et
                    trayter coment sil vozist tenir le roy Henry || [238] son frere […] dont l[… Er]menye
                    et […] con la di[ …] gouver[…] [238v] […] de ses […] dist vi[…]esty et […] son lit
                    et [… ]l veant [… ]en vint […]n et […]a</p>
                    <lb/>
                    <lb/>
                </div2>
            </div1>
        </body>
    </text>
</TEI>
