<?xml version="1.0" encoding="UTF-8"?>
<TEI xmlns:xsi="http://www.w3.org/2001/XMLSchema-instance" xmlns="http://www.tei-c.org/ns/1.0">
    <teiHeader>
        <fileDesc>
            <titleStmt>
                <title type="main" xml:id="QUESTESAINTGRAAL-questeSaintGraal">La grant Queste del Saint Graal del ms. Udine, Biblioteca Arcivescovile, 177</title>
                <title type="short">Queste del Saint Graal</title>
                <title type="sub">1284-1299, ms. esemplato a Genova da copista pisano</title>
                <author xml:id="QUESTESAINTGRAAL" n="171.001">
                    <persName type="main"></persName>
                    <persName type="short"></persName>
                </author>
                <principal>Anna Rizzato</principal>
                <respStmt>
                    <resp key="RIALFrI">Edizione digitalizzata</resp>
                    <name>Anna Rizzato</name>
                </respStmt>
                <respStmt>
                    <resp key="RIALFrI">Marcatura digitale</resp>
                    <name>Anna Rizzato</name>
                </respStmt>
                <respStmt>
                    <resp key="RIALFrI">Messa in linea</resp>
                    <name>Francesca Gambino</name>
                </respStmt>
            </titleStmt>
            <extent>
                <measure unit="words" quantity="87690">87690</measure>
            </extent>
            <publicationStmt>
                <publisher ref="https://www.rialfri.eu">RIALFrI</publisher>
                <pubPlace>
                    <placeName>Padova</placeName>, <country>ITALY</country>
                </pubPlace>
                <date when="2022-07-01">01/07/2022</date>
                <availability>
                    <p>Copyright 2020 - RIALFrI Project</p>
                    <licence target="http://creativecommons.org/licenses/by-sa/4.0">
                        Distributed under a Creative Commons Attribution-ShareAlike 4.0 Unported License
                    </licence>
                </availability>
            </publicationStmt>
            <seriesStmt>
                <title>RIALFrI - Repertorio Informatizzato Antica Letteratura Franco-Italiana / Digital Repertory of Medieval Franco-Italian Literature</title>
                <respStmt>
                    <resp key="RIALFrI">First developer of encoded collection</resp>
                    <persName>Luigi Tessarolo</persName>
                </respStmt>
                <respStmt>
                    <resp key="RIALFrI">Principal investigator of collection</resp>
                    <persName>Francesca Gambino</persName>
                    <orgName>Università degli Studi di Padova</orgName>
                </respStmt>
            </seriesStmt>
            <sourceDesc>
                <bibl><emph style="font-style:italic">La «grant Queste del Saint Graal»: versione inedita della fine del XIII secolo del ms. Udine, Biblioteca Arcivescovile 177</emph>, a cura di Aldo Rosellini <emph style="font-style:italic">et al.</emph>,Tricesimo (Udine), Vattori, 1990.</bibl>
            </sourceDesc>
        </fileDesc>
        <encodingDesc>
            <projectDesc>
                <p>TEI-conformant markup, version P5, RIALFrI profile</p>
            </projectDesc>
            <classDecl>
                <taxonomy xml:id="tRIALFrI">
                    <category xml:id="t1">
                        <catDesc>Copie di testi francesi eseguite in Italia / Copies of French texts made in Italy</catDesc>
                    </category>
                    <category xml:id="t2">
                        <catDesc>Rifacimenti e rimaneggiamenti da parte di autori italiani di opere francesi / Reworkings and reorganizations of French works by Italian authors</catDesc>
                    </category>
                    <category xml:id="t3">
                        <catDesc>Opere originali scritte da autori italiani in francese / Original works written in French by Italian authors</catDesc>
                    </category>
                    <category xml:id="t4">
                        <catDesc>Testi in francese d'Oltremare / Texts in Mediterranean French</catDesc>
                    </category>
                    <category xml:id="t5">
                        <catDesc>Opere che gravitano intorno al corpus di testi franco-italiani / Works related to the corpus of Franco-Italian texts</catDesc>
                    </category>
                </taxonomy>
            </classDecl>
        </encodingDesc>
        <profileDesc>
            <langUsage>
                <language ident=""></language>
            </langUsage>
            <textClass>
                <catRef target="#t4"/>
                <keywords>
                    <term type="form">prose</term>
                    <term type="source">literary</term>
                </keywords>
            </textClass>
            <creation>
                <idno>1.00</idno>
                <date></date>
            </creation>
        </profileDesc>
    </teiHeader>
    <text>
        <body>
            <div1 xml:id="d001" n="I" type="section">
                <head>I</head>
                <div2 xml:id="d001c001" n="1">
                    <head>[I.1]</head>
                    <p xml:id="d001l1" n="1">[f. lr] Ensi fu toute la cort torbree por la novelle de ciauz qui partir s'en devoient. Et quant les tables
                    furent leveez au palez et as chambres et les damez furent assembleez avec les chevalierz, lors comenca
                    li duelz touz noviauz. Car chascune dame et damoiselle, fust espousee ou fust amie, dist a son chevalier
                    qu'elle iroit avec lui en la Queste.</p>
                    <p xml:id="d001l2" n="2"> Si ot laianz de tielx qui de legier s'i acordassent et tost le vousisent, si ne fust un vielz proudom,
                    vestuz de roube de religion, qui laienz entra aprés super.</p>
                    <p xml:id="d001l3" n="3"> Quant il vint devant li roi, il parla si ha[ut] que tuit le porent oïr: «Oiés, seignor chevalier de la
                    Table Reonde qui avez jurez la Quieste del Saint Graal! Ce vos mande Nascienz l'ermite por moi que voz
                    en ceste Queste ne mainez dame ne damiselle qui ne cheez en pechiez mortiauz: ne nuz nen i entre qui ne
                    soit confés ou qui n'aile a confession, car nus en si haut servise ne doit entrer devant qu'il soit neteez
                    set espurgez de toutez villeniez set de touz pecchiez mortiauz.</p>
                    <p xml:id="d001l4" n="4"> Car ceste n'est mie Queste de terreinez euvrez, ainz doient estre li ence[r]cemant des secreez chosez
                    et des grant repostaillez Nostre Seignor que li auz Maistrez moustrera apertemant au beneuré chevalier
                    qu'ill a esleu a son serjant seur touz les autrez chevalier terienz a cui il moustrera les granz mervoilles
                    del Saint Graal, et fera veoir ce que cuers d'ome mortiauz ne p[o]roi[t] penser ne langue d'ome terrien
                    deviser».</p>
                </div2>
                <div2 xml:id="d001c002" n="2">
                    <head>[I.2]</head>
                    <p xml:id="d001l5" n="1">Par ceste parole remest qe nus ne mena avec lui ne sa feime ne s'amie. Et li rois fist li proudome herbergier
                    bien et ricchement.</p>
                    <p xml:id="d001l6" n="2"> Et li rois li domanda grant partie de son estre, mes cil li en respondi petit, car assez se pensoit a
                    autre chose que au roi.</p>
                    <lb/>
                    <p xml:id="d001l7" n="3">Et la roine vint a Galaaz et se siet delez lui; si le comence a demander dont il estoit et de quel païs
                    et de quel gent. Et il len dist grant partie come cil qui assez en savoit; mes de ce qu'il fust filz Lancelot
                    n'i ot il onquez parlé. Et neporquant as parolez que la roine aprist conut elle tout veraiemant qu'il
                    estoit filz Lancelot, cil qui avoit esté engendrés en la fille au roi Pellez, dont elle avoit oї parler
                    maintez foiez. Et por ce qu'elle le vuelt savoir de sa bouche la verité de son pere, et il respont qu'il
                    ne set pas tres bien cui il fu filz.</p>
                    <p xml:id="d001l8" n="4"> «Ha sire, fet elle, vos le mes celez; por qoi fetez voz ce? Si m'ait Diex, ja [f. lv] de vostre pere
                    nomer n'aurez honte. Car il est li plus biauz chevalier del monde et estret de toutez parz de roi et de
                    roine et des plus haut lingnage que len sacchie, et a eu le lous dusque ci d'estre li miaudre chevalier
                    del monde: dont voz devriez par droit passer de chevalerie touz ciauz del monde. Et certez vos le resemblez
                    si merveilleusemant qu'il n'i a caenz home qui bien ne le reconeust, s'il s'en prenoit garde».</p>
                </div2>
                <div2 xml:id="d001c003" n="3">
                    <head>[I.3]</head>
                    <p xml:id="d001l9" n="1">Quant il oї ceste parole, si devint tout honteus de la vergoigne que il en a. Si respont maintenant: «Dame,
                    fait il, puis que voz le conoissez si certainement, voz le me poés bien dire. Et se ce est celui que je
                    croi qu'il soit mes perez, je vos entendrai a voir dissant, et se ce n'est il, ge ni mi poroie pas acorder
                    por chose que voz en deusiez».</p>
                    <p xml:id="d001l10" n="2"> «Et non Dieu, fet elle, puis que voz nel me volez dire, je 'l voz dirai. Cil qui voz engendra a nom Lancelot
                    dou Lac, li pluz biauz chevalier et li miaudre et li plus graseuz et desirez a veoir de toutez genz, et
                    li miauz amez qui nasquist a nostre tenz.</p>
                    <p xml:id="d001l11" n="3"> Por qoi il me semble que voz nel devez celer ne a moi ne autre: car de plus prodome ne de meillor chevalier
                    ne poissiez vos estre engendrez». «Dame, fet il, puiz qe voz le savez si bien, por qoi le vos deisseje?
                    Assez le saura len tout a tenz».</p>
                </div2>
                <div2 xml:id="d001c004" n="4">
                    <head>[I.4]</head>
                    <p xml:id="d001l12" n="1">Longuement parlerent ensenbre entre la roine et Galaaz tant qu'il fu auquez anutiez. Quant il fu heure
                    de dormir, li roiz prist Galaaz si le mena en sa chanbre, et le fist couchier en son lit meismez ou il
                    suelt gesir, por honor et por hautesse de lui; aprés si ala couchier li roiz et Lancelot et li autrez
                    baronz de laienz.</p>
                    <p xml:id="d001l13" n="2"> Cele nuit fu li rois a malaise et pensiz por l'amor des preudoms de laisens qu'il amoit mult duremant,
                    que l'endemain devoient de lui departir et aler en tel leu ou il cuidoit bien qu'il demorassent longuemant.</p>
                    <p xml:id="d001l14" n="3"> Ne por la demoree, si la feissent, ne s'esmaiast il paz molt. Mes ce li met le grant duel au cuer qu'il
                    pense bien qu'il en morra grant partie ens ceste Queste, et ce est la chose dont il est plus a malaise.</p>
                </div2>
                <div2 xml:id="d001c005" n="5">
                    <head>[I.5]</head>
                    <p xml:id="d001l15" n="1">En tel maniere et en tel duel furent tout la nuit li haut baronz de laienz et dou roiaume de Logrez. Et
                    quant il plot a Nostre Seignor que lez tenebrez de la nuit furent abaisseez por ce qe la venue del jors
                    estoit aparue [f. 2r] et tantost li chevalier se leverent trestuit cil qui estoient en cure et en pensee
                    de ceste chose, tuit ensemble et atorneient.</p>
                    <p xml:id="d001l16" n="2"> Au maitin qu'il fu ajorné se leva li roiz de son lit. Et quant il fu aparoillez et il vint en de la chambre
                    la ou messire Gauvains et Lancelot estoient, qui avoient la nuit jeu en une chambre. Et quant il vint
                    la, il trova qu'il estoient ja vestuz et apresté d'aler oїr messe.</p>
                    <p xml:id="d001l17" n="3"> Li roiz, qui tant les amoit come s'il l'eust de sa char engendrez, le salua quant il se fu sor auz enbatuz;
                    et il se drecerent encontre lui et distrent que bien fust il venuz. Et il le fist raseoir si s'asist avec
                    auz.</p>
                    <p xml:id="d001l18" n="4"> Et lors comença a regarder a monseignor G[auvain] et dist: «Gauvain, G[auvain], voz m'avez traiz! Onqes
                    ma cort n'amenda tant por vos com elle est ore enpiree. Que ja mes ne sera henoree de si haute conpaignie
                    et si vaillant come voz en avés hostee par vostre esmuete.</p>
                    <p xml:id="d001l19" n="5"> Ne encore ne sui je tant corrocié por auz touz come je sui por voz deus. Car de tout l'amor que home
                    poroit amer autre voz ai ge amés, ne mie or premierement, mes de lor primez que je connui les grant bontez
                    qui dedenz voz estoient herbergiez».</p>
                </div2>
                <div2 xml:id="d001c006" n="6">
                    <head>[I.6]</head>
                    <p xml:id="d001l20" n="1">Quant li roiz ot ceste parole dite, si se tut; et lors fut mult pensiz durement et en cel pensier li comencerent
                    lez lermez a cooler tout contreval la face. Et cil qui voient ceste chose, et qui tant en sont dolant
                    que nuz nel poroit dire, n'osent respondre por le roi qu'il voient si corrociés.</p>
                    <p xml:id="d001l21" n="2"> Et il demore grant piece en ceste corroz. Et quant il parole, si dist trop corrociez: «Ha! Diez, je ne
                    me cuidai ja mes desevrer de ceste conpaignie que fortune m'avoit envoieié».</p>
                    <p xml:id="d001l22" n="3"> Aprés redit: «Lancelot, je voz requier sor la foi et sor le sairement que est entre noz que voz m'aidiez
                    a conseiller de ceste chose». «Sire, fet il, ditez moi coment, et je le ferai trop volantiers».</p>
                    <p xml:id="d001l23" n="4"> «Faitez remanoir ceste Queste, s'il poit estre». «Sire, fait Lancelot, je l'ai veu jurer a tant preudomez
                    que je ne poroie pas croire que le vousisent laissier en nulle maniere. Car il n'i a nulle qui ne fust
                    parjurez, et celle seroit trop grant desloiautez qui de ce le voudroit requere».</p>
                    <p xml:id="d001l24" n="5"> «Par foi, fet li roiz, je sai bien que voz ditez voir. Mez la grant amor que je avoie a vos et as autres
                    le me fait dire, et bien sai que il ne fust mie convenable chose ne sainte, et je le volsisse bien, car
                    trop me grevera lor departemant».</p>
                </div2>
                <div2 xml:id="d001c007" n="7">
                    <head>[I.7]</head>
                    <p xml:id="d001l25" n="1">[f. 2v] Tant parolent entr'auz que li jor fu biauz et clerz et li soliaus avoit ja auquez abatuz la rocee
                    et li palaiz encomenca a enplir de baronz del roiaume. Et la roine qui se fut levee et vint la ou li roiz
                    estoit et dit: «Sire, cil chevalier vos atendent laienz por aler oїr messe».</p>
                    <p xml:id="d001l26" n="2"> Il se lieve et s'en ist touz seulz por ce que cil que le verront ne sachient le duel qu'ill ot mené.
                    Et messire G[auvain] comande que len li aporte sez armez, et ausint fet Lancelot.</p>
                    <p xml:id="d001l27" n="3"> Et quant il sont armez de leur armez, fors de leur escuz, il vienent el paleiz et trouvent les conpaignonz
                    qui ausint estoient aparoillez por aler a l'iglice.</p>
                    <p xml:id="d001l28" n="4"> Et quant il furent venu au moustier et il orent oї le servise touz ensint armez com il estoient, si forent
                    revenuz el palez. Si s'asistrent seoir li unz delez l'autre cil qui conpaignonz estoient de la Queste.</p>
                    <p xml:id="d001l29" n="5"> «Sire, fet li roiz Baudemagus, puis que cist aferez est enpris si fierement qu'il ne puet mes estre laissirz,
                    je loieroie que le saint fussent aporteez. Si jureront li sairemant li conpaignonz come cil font qui en
                    queste doivent entrer». «Jel voil bien s'il voz plest, fet li rois, puis qu'il ne puet estre autrement».</p>
                </div2>
                <div2 xml:id="d001c008" n="8">
                    <head>[I.8]</head>
                    <p xml:id="d001l30" n="1">Lors firent a les clers de laienz aporter les sainz sor que len fessoient le sairemant de la cort. Et
                    quant il furent aporté devant le maistre doiz, li roiz apelle monseignor G[auvain] et il dit:</p>
                    <p xml:id="d001l31" n="2"> «Voz esmeustez premierement ceste Queste, venez ore avant et feitez premierement le sairemant que cil
                    doivent faire qui en ceste Queste se metenz».</p>
                    <p xml:id="d001l32" n="3"> «Sire, fait li roiz Baudemagus, sauve vostre grace, [il] nel fera mie premierement, mes cil le fera devant
                    noz toz que noz devons tenir a seignor et a mestre de la Table Reonde: et est messire Galaaz. Et quant
                    il l'aura juré, autiel sairemant com il fera nos feronz tuit sanz contredit, car ensint doit il estre».</p>
                    <lb/>
                    <p xml:id="d001l33" n="4">Lors fu apellez Galaaz et il vint avant et il s'agenoilla devant li sainz et jura come loial chevalier
                    que il ceste Queste maintendroit un an et un jor et plus encore si le convendroit a fere, ne ja mes a
                    cort ne revendroit devant qu'il avist seu la verité del Saint Graal, si la puot savoir en nulle maniere.</p>
                    <p xml:id="d001l34" n="5"> Aprés jura Lancelot tout au[tre]tel sairemant come il l'avoit fait. Et puiz Boort et puis messire G[auvain],
                    puis Estor et puis Perceval, puis Lioniauz et puiz jura Elaniz li Biauz.</p>
                    <p xml:id="d001l35" n="6"> Et puis vindrent tuit li conpaignonz de la Table Reonde li unz aprés l'autre. Et quant il orent fait
                    sairement cil qui mis [f. 3r&amp;gt;\ les avoient en escrit, monstrent qu'il estoient por conte cent et
                    cinquante, et si proudomez tuit que len n'i savoient nul coart.</p>
                    <p xml:id="d001l36" n="7"> Il se desjunerent un poi por li roi qui les en requis. Et quant il orent mangié, il mistrent leur hiaumez
                    en leur testez et lors fu certainz chose qu'il ne remandront plus. Si comanderent la roine a Dieu a plors
                    et a lermez.</p>
                    <lb/>
                    <p xml:id="d001l37" n="8">Et quant celle vit qu'i[l] estoient au monter et qu'il ne pooient plus delaier, celle contença a fere
                    trop grant duel, come celle veist devant soi mort touz ses amis; et por ce que len ne s'en aperceust com
                    faitement elle estoit corrocee, entra elle en sa chambre et se laisse chaoir en son lit.</p>
                    <p xml:id="d001l38" n="9"> Et lors comença a fere un si tres grant duel qu'il ne fust si durs home el monde, por qu'il la veist,
                    qui tout pitié n'en eust.</p>
                    <p xml:id="d001l39" n="10"> Et quant Lancelot fust touz aparoillez come de monter, il qui tant avoit grant duel del corrouz sa dame
                    la roine que nuz ne poїst estre plus corrociés, s'en torne vers la chambre ou il l'avoit veue entrer et
                    entre dedenz.</p>
                    <p xml:id="d001l40" n="11"> Et quant la roine le voit venir touz armez, elle li comence a crier: «Ha! Lancelot, traїe m'avez et mise
                    a la mort, qui laissiez l'ostel mon seignor le roiz por aler en [f. 3v] estranges terrez, dont voz ja
                    ne revendrez se Nostre Sire ne voz rameine».</p>
                    <p xml:id="d001l41" n="12"> «Dame, fet il, si ferai se Diex pleit; je revendrai assez plus prochainemant que voz ne quidez». «Ha!
                    Diez, fet elle, le cuers ne le me dit paz, qui me met en toutez les meseisez et en toutez les paor hu
                    onquez ge[n]til feme fust por home».</p>
                    <p xml:id="d001l42" n="13"> «Dame, fet il, je m'en irai au vostre congé quant il voz plaira». «Voz ne alissiez ja mes por ma volantés.
                    Mais puis qu'il est ensint qe fere le convient, alez en la garde de Celui qui se laissa travailler en
                    la sainte Croz por delivrer l'umain lingnage de la pardurable mort, qui voz condue a sauveté en touz les
                    leuz ou voz irez». «Dame, fait il, Diex le face por la sue douce pitié».</p>
                </div2>
                <div2 xml:id="d001c009" n="9">
                    <head>[I.9]</head>
                    <p xml:id="d001l43" n="1">A tant se part Lancelot de la roine et vient en la cort aval et true que si conpaignonz estoient ja montez
                    ne nen atendoient a movoir que por lui. Et il vint a son cheval et monte.</p>
                    <p xml:id="d001l44" n="2"> Et li rois vit que Galaaz estoit sanz escu et voloit movoir en la Queste ausint come li autrez, si vient
                    a llui et li dit: «Sire, il me semble que voz ne faitez mie assez, qui ne portez aucun escuz de caienz
                    ausi com vostre conpaignon font».</p>
                    <p xml:id="d001l45" n="3"> «Sire, fait il, je mesferoie se je caienz le prenoie. Ja nuz n'en prendrai devant que avanture le m'amaine».
                    «Or voz conseil Diex, fet li rois. Car je m'en tairai a tant, puis que autrement ne puet estre».</p>
                    <lb/>
                    <p xml:id="d001l46" n="4">A tant furent montez li baronz et li chevalier. Si s'en issent de la cort li unz et li autrez, et s'en
                    vont tout contreval la ville.</p>
                    <p xml:id="d001l47" n="5"> Si ne veistes onquez si grant duel ne si grant plor com tuit cil de la cité font comunement quant il
                    virent li conpaingnon qui s'en aloient en la Queste dou Saint Graal; ne il n'i avoit iluec baron, ne povre
                    ne riche, de touz ciauz qui devoient remanoir, qui ne plorast a chaudez lermez; car trop avoient grant
                    duel de ce departemant.</p>
                    <p xml:id="d001l48" n="6"> Mes cil qui aler s'en devoient nen faissoient nul semblant qui lor en fust riens; ainz vos fust avis,
                    se vos la fuissiez, qu'il en fussent trop liez, et si estoient il sanz faille.</p>
                    <lb/>
                    <p xml:id="d001l49" n="7"> Et quant il furent venu a l'entré de la foreste par devers le chastel Vagan, il s'aresterent tuit a une
                    croiz. Et dist messire G[auvain]: «Sire, voz avez assez alez; retornez vos en, car il le convient a fere;
                    car vos estez cil qui plus ne nuz convoiera». «Li retorner, fist li roiz ……</p>
                </div2>
                <div2 xml:id="d001c010" n="10">
                    <head>[I.10]</head>
                    <p xml:id="d001l50" n="">[f. 6r]</p>
                    <p xml:id="d001l51" n="1"> [«...Car il n'est otroiez a nul home a porter, s'il n'est li mieldres chevaliers] au monde. Et por le
                    mesfet que tu en as fet, m'envoie ci Nostre Sire, por prendre la venjance selont le mesfet».</p>
                    <p xml:id="d001l52" n="2"> Et quant ill a ce dit, il vient a l'escuier et li dit: «Tien, va t'en et enporte ceste escu au serjant
                    Ihesu Crist, au buen chevalier que len apelle Galaaz que tu laissaz ore en la bone abaie; et li di que
                    li Aus Maistrez li mande qu'il le porte.</p>
                    <p xml:id="d001l53" n="3"> Car il le trovera touz diz ausint frez et ausi buen com il est orendroit, et ce est une chose por qoi
                    il le doit mult amer. Et le salue de part moi, si tost con tu le veraz».</p>
                    <p xml:id="d001l54" n="4"> Li vallet demande au chevalier: «Sire, coment avez voz nom, que je le sacchie dire au chevalier quant
                    je verrai a llui?».</p>
                    <p xml:id="d001l55" n="5"> «De mon nom, fet il, ne puet tu savoir, car ce n'est mie chose que len doie dire a toi ne ha home terrien.
                    Et por ce t'en convient soufrir. Mes ce [que je] te comant, fei».</p>
                    <p xml:id="d001l56" n="6"> «Sire, fet li vallet, puis que vostre nom ne me ditez, je voz prie et conjur por la rien que vos plus
                    amez, ditez la veritez de ceste escuz et comant il fu aportez en ceste terre et por que i tantez mervoillez
                    en sont avenuez. Que onquez home a nostre tenz ne le pot pendre a son col a cui il ne mescheist».</p>
                    <p xml:id="d001l57" n="7"> «Tant m'en as conjurez, fet li chevalier, que je le te dirai. Mes ce ne sera pas a toi sol, ainz voil
                    que tu hi ameines li chevalier a cui tu doiz porter l'escu».</p>
                    <p xml:id="d001l58" n="8"> Et cil dist que ce fera il bien, «Mes ou voz porons noz trover, fet cil, biau sire, quant noz vendronz
                    en ceste part?». «En ceste meisme place me trouverez, fet il».</p>
                </div2>
                <div2 xml:id="d001c011" n="11">
                    <head>[I.11]</head>
                    <p xml:id="d001l59" n="1"> Lors vient li vallés au roi Baudemaguz et li demande se il est navrez. «Oїl, fet li roiz, si durement
                    que je nen puisse eschamper sanz mort». «Biaus sire, porez vos chevauchier?». Et il dit qu'il essaiera.
                    Si se drece ausi navrez com il estoit, et li vallet l'aide tant qu'il sont venu au cheval dont li rois
                    estoit cheoit. Si monte li rois devant et li vallez derierez, por tenir le par mi le flains: car il cuide
                    bien que il cheist autrement, et si feist il san faille.</p>
                    <lb/>
                    <p xml:id="d001l60" n="2"> En tel maniere se partirent de la place ou li rois ot esté navrez, et chevauchent tant qu'il sont venu
                    a l'abaie dont il s'estoient parti maintenant. Et quant cil de laianz sorent qu'il revenoit, si lor saillirent
                    a l'encontre; et descendent li roi Baudemaguz et l'en mainent a une chambre et se font prendre garde de
                    sa plaie, qui assez estoit grant et merveilleuse. Et Galaaz demande a un des frerez de laianz qui s'entremetoit
                    «Sire, [f. 6v] cuidés voz qu'il en puisse guarir? Car il me semble que ce seroit trop grant doumaje s'il,
                    por ceste avanture, morroit». «Sire, fet li frerez, il eschampera, se Diex plest. Mes je voz di qu'il
                    est mult navrez, si ne len doit le mi[e] mult plaindre. Car noz li avonz bien dit que se il l'escu enportroit,
                    il li mescheroit; et il l'enporta sor nostre defence, dont il se puet tenir por fol». Quant cil de laienz
                    li orent fet tout ce qu'il sorent de bien, li vallet dist a Galaaz, oiant tous ceauz de la place: «Sire,
                    sacchiez que un chevalier vos salue ad armes blances, et vos atent en celle place ou li rois Baudemaguz
                    fu navrez, et vos envoie cest escu; et vos mande que vos le portez des or meis de part li Aut Maistre.
                    Car n'est or nulz, si come il dist, fors voz seulement, qui le doie porter. Et por ce le voz ha il envoiez
                    par moi. Et se vos volez savoir dont ce grant avantures sont por tantez foiez avenuez, alonz a llui entre
                    moi et voz et il le nos contera: car ensi len a il promis a dire».</p>
                </div2>
                <div2 xml:id="d001c012" n="12">
                    <head>[I.12]</head>
                    <p xml:id="d001l61" n="1" rend="unnumbered"> Quant li frere oїent ceste novellez, si se humilient mult verz lui, et dient que beneoit soit fortune
                    qui en ceste part l'a amené: car hor sevent il bien que les grant avanturez perilleusez seront meneez
                    a finz. Et Yvains li Avoutrez dist: «Messire Galaaz, mettez a vostre col cel escuz, qui onquez ne fu fait
                    se por voz non. Si sera auqes ma voille aconplie: car certes je ne desirai onquez mes autant chose con
                    je veisse con je faissoie a conoistre le Bon Chevalier qui de ceste escu porteroit la seignorie». Galaaz
                    respont qu'il le metra a son col puis qui envoiez li est, mes ancoiz vol que ses armes li soient aporteez;
                    si lez demande, et len li aporte. Et quant il est armez et montés en son cheval, il pent l'escu a son
                    col et se part de laienz et comande les frerez de laianz a Dieu. Et Yvans li Avoutres se refu armez et
                    monte en son cheval et dist qu'il feroit conpaignie a Gallaz. Mes il resspondi que ce ne pooit estre:
                    il iroit touz seulz for de vallet. Si se parti ousint li un de ll'autre et tint chascun sa voie. Si s'enbati
                    Yvainz en une foreste. Et Galaaz et li vallez s'en vont tant qu'il troverent li chevalier que li escuier
                    avoit autre foiz veu en autre leu.</p>
                </div2>
                <div2 xml:id="d001c013" n="13">
                    <head>[I.13]</head>
                    <p xml:id="d001l62" n="1">Quant cil voit venir Galaaz, si li vient a l'encontre et le salue et cil li rent son salu au plus cortoisemant
                    qu'il set. Si s'entracointent et parolent li un a l'autre, et tant que Galaaz dist [f. 7r] au chevalier:</p>
                    <p xml:id="d001l63" n="2"> «Sire, por ceste escu que je port son avenuz maintez merveillez en ceste paїz, si con je ai oї dire.
                    Je voz voil prier par amor et par franchise que voz m'en deissiez la verité et coment et por coi ce est
                    avenuz, car je croi bien que voz le sachiez». «Certes sire, fet li chevalier, je le voz dirai volantiers,
                    car je en sai bien la verité». «Or le contez, s'il voz plest», fet Galaaz.</p>
                    <lb/>
                    <p xml:id="d001l64" n="3">Fet li chevalier: «Il avint aprés la Passion Jesu Crist .XL. anz que Joseph d'Arimatie, li verainz chevalier
                    qui despendi Nostre Seignor de la verai Croiz, si se parti de la cité de Jerusalin entre lui et grant
                    partie de son parenté.</p>
                    <p xml:id="d001l65" n="4"> Et tant errerent qu'il se furent mis en la voie, por le comandement Nostre Seingnor, qu'il vint en la
                    cité de Saraz, que li rois Evalac, qui alors estoit sarazinz et mescreant, [tenoit].</p>
                </div2>
                <div2 xml:id="d001c014" n="14">
                    <head>[I.14]</head>
                    <p xml:id="d001l66" n="1">«A celui jor et en celui tenz que Joseph vint a la cité de Saraz, avoit eu Evalac guerre contre un suen
                    voisin, ricche roiz et puissant, qui marchisoit a sa terre; et estoit cil roiz apellé Tolomé. Quant li
                    roiz Evalac se fu aprestez por aler sor Tolomé, qui sa terre li demandoit, Josephes, li fils Joseph d'Abarimatie,
                    li dist qe s'il aloit en bataille, si desconseilliez com il estoit, il seroit desconfit et honiz par son
                    henemis. 'Et que m'en loez voz, fait Evalac, que g'en face?'. 'Ce vos dirai ge bien', fet il.</p>
                    <p xml:id="d001l67" n="2"> Lors li comence a trere les poinz de la Loi novelle et la verité de l'Evangile et del crucifiemant Nostre
                    Seignor, et la verité del resuscitemant, et fist aporter un escu ou il fist une croiz de sendal et li
                    dist: 'Roiz Evalac, or te mostrerai comant tu poras conoistre la force et la vertu del veraiz Crucefiez.
                    Il est voir qe Tolomer li fuitiz aura la sengnorie .III. jors et .III. nuit sor toi, et tant fera qu'il
                    te metra a paor de mort. Mes quant il saura que tu seraz menez a paor de mort et que tu ne cuideraz pas
                    que tu nen puisse eschanper, alors desscovreraz la croiz que je ai faite en l'escu et diraz: 'Biauz sire
                    Diez, de cui mort je port le siegne gette moi de ceste perilz, conduissiez moi sanz et sauf a recevoir
                    vostre foie et vostre creance, a tenir et garder voz jorz mais...'.</p>
                </div2>
                <div2 xml:id="d001c015" n="15">
                    <head>[I.15]</head>
                    <p xml:id="d001l68" n="1">«A tant s'en parti et ala al ost sor Tolomé. Et il li avint tout ensi com Josephez li dist. Et quant il
                    se vit en tel peril qu'il cuidoit veraiement morir, il descovri son escuz et vit ou mileu de la croiz
                    la semblance d'un home cricifiez, qui tout estoit sanglant.</p>
                    <p xml:id="d001l69" n="2"> Si dist les paroles que cil li ot en [f. 7v] seignés, dont il ot victorie et henors et fu gittez des
                    mainz de sez henemis et vint au desuz de Tolomé et de touz sez homez.</p>
                    <p xml:id="d001l70" n="3"> Quant il fu a sa cité de Saraz revenus, il dist a touz le pueple la verité qu'il avoit trové en Josephe
                    et dont manifesta l'estre del Cricifiez et se batiza et ot nom Nascienz et reçuit batisme.</p>
                    <p xml:id="d001l71" n="4"> Et en ce que il les crestienoit avint c'unz home passoit par devant elz, qui avoit li poing tailliez
                    et portoit li poing en l'autre main. Josephez l'apella a llui et cil vint; e si tost com il l'ot touchié
                    a la croiz qui en l'escu estoit, il fu tantost gariz del poing qu'il avoit perduz. Et encore en avint
                    une autre mervoille.</p>
                    <p xml:id="d001l72" n="5"> Car la croiz qui en l'escu estoit si se parti de l'escuz et s'aiert au braz de celui en tel maniere que
                    puis ne fu veue en l'escu. Lors reçoit Evalac batisme et devint serjanz Jesu Crist, et tint puis toz jors
                    Jesu Crist en grant henor et en grant reverence et l'escu fist il puis garder mult chierement.</p>
                    <lb/>
                    <p xml:id="d001l73" n="6">Aprés avint que Josephez se fu partiz de Sarraz entre lui et son pere et il furent venu en la Grant Bretaigne,
                    et troverent un roi cruel et fellom qi ambendeuz le mist en prisonz, et avec [els] grant partie des crestienz.
                    Quant Josephes fu enprisonez, tost en ala la novelle long et pres, que allors ne savoit len home el monde
                    de greignor renomee, et tant que li roiz Mordrainz en oї parler.</p>
                    <p xml:id="d001l74" n="7"> Si semons sez homez et sez genz entre lui et Naschienz son serorgez et vindrent en la Grant Bretaigne
                    sor celui qui Josephez tenoit en prison; si le deseriterent tout et confonderent ciauz dou paїz, si que
                    en la terre fu espandue sainte crestienté. Il amoient tant Josephez de grant amor qu'il n'alerent puis
                    en leur paїs, ainz remistrent avecques lui et le sivoient por touz les leus ou il aloit.</p>
                    <p xml:id="d001l75" n="8"> Et quant ce fu chose que Josephes vint au lit mortel et Avalac conuit qu'il enconvenoit partir de ceste
                    siecle, il vint devant lui et plora molt tendremant et dist: 'Sire, puis que voz me laissiez, or remandrai
                    je touz seulz en ceste paїz, qui por l'amor de voz avoie ma terre laissiee et le douçor de ma nassion?</p>
                    <p xml:id="d001l76" n="9"> Por Dieu, puis que il voz convient departir de ceste siecle, laissiez moi aucune de voz enseignez qui
                    me soient apré vostre mort remenbrance'. 'Sire, fet Josephez, ce vus ……</p>
                </div2>
                <div2 xml:id="d001c016" n="16">
                    <head>[I.16]</head>
                    <p xml:id="d001l77" n="1">[102r] «Or devons veoir com ceste semblance e cil de lors s'entracordent. Ceste tombe que ci est senefie
                    [la grant durté des Gyeus et li cors senefie] ors e lor oirs que tuit estoient mort por lor pechié morteus,
                    dont il ne se pooient ostier pas de legier. La vois que de la tombe estoit isue, si con vos oés, senefie
                    la dolorouse paroule q'il distrent a Pilait li jude: 'Li sanc di lui soit sor nos touç e sor nos enfanc!'.
                    Por ceste parolle furent ilç honi e perdirent tot a qant ils avoient. Isi poés vos veoir en ceste aventure
                    la senfiance de la Passion Ihesu Crist e la semblance de suen avieniment.</p>
                    <p xml:id="d001l78" n="2"> Et autre couse en est ancors avenue autrefoiee: qar si tost com li chevalier errant venoient ca et ils
                    alloient a la tombe, li henemis, qi les conoisoit a pecchors a veoit q'il estoient envolupiés en grant
                    luxuries et es eneqités, lors fesoit si grant poor de Ila vois orible et espoeritable qi l'en perdirent
                    le pooir del cors. Ni ja mes n'i fausist l'aventure que li peccheor n'i fusent entrepris a tos jors, se
                    Deus ne vos aust envoié por mener a chief.</p>
                    <p xml:id="d001l79" n="3"> Mes si tost com vos venistes, li diables, qui vos sentoit ange et net de tot pecchiés isi com hom terriens
                    pooit estre, vos a refué vostre conpagnie, ains s'en alla e perdi tot son pooir por vostre venue. E lors
                    fallii l'aventure ou maint chevaliers d'armes s'estoient asagee. Si vos ai ores dites la verité de ceste
                    couse». E Galaaç, qui molt joit, [dit que molt i a] gregnor senefiance qu'il n'i cuidoit, e molt est liéç
                    que si est certains de lla senefiance de ceste aventure. Si laisent a tant les parolles.</p>
                </div2>
                <div2 xml:id="d001c017" n="17">
                    <head>[I.17]</head>
                    <p xml:id="d001l80" n="1">Celle nuit fu Galaaç servis au miaus que li freres porent. Et au matin fist li vallet chevalier, si com
                    a cel tens estoit costume. Et quant il [l]i oit fet tot ce qu'il li devoit fere, si li domande coment
                    il avoit nom. Et il li dit que len l'apelloit Meliant, et estoit fils au roi de Denesmarche.</p>
                    <p xml:id="d001l81" n="2"> «Biaus amis, fet Gallaç, des que vos estes chevalier et estrez de si aut linage come de roi, si gardés
                    que civalerie soit bien en vos emploié, que l'honors de vestre linage i soit sauve.</p>
                    <p xml:id="d001l82" n="3"> Que puis que fils de roi oit receue l'ordre de civalerie et il doit aparoir sor tot autres de bontié,
                    ausi con li rais del soleil apert sor les estoilles». Et il respont que, se Deu pleist, l'honor de civalerie
                    sera in lui sauvee, que por poine q'il convig[n]e sofrir, n'i remandra il mie.</p>
                    <lb/>
                    <p xml:id="d001l83" n="4"> Lors demande a Galaaç ses armes, qu'il n'i vuet plus demorier. Et en li aporte mol[t] tost. E [f. 102v]
                    Melianç dit a Galaaç: «Sire, Deu mercie vos; fet m'aves chevalier, dont je ai si grant joie que a poines
                    le vos poroie dire. E vos savés bien que est costume [que], qi [a] fet chevalier, il n'i doit pas escondre
                    par droiç del premier don q'il en demande, [por] que ce soit couse resnable». «Vos dites voir, fet Ga[laaç];
                    mes por qoi l'avés vos dit?» «Por ce, sire, fet il, qe je vos voil demandier un don; si vos pri que vos
                    me li donés. Que ce est une couse dont ja maus ni vos avendra». «E je le vos don, fet Ga[laaç]; mes que
                    je n'en deusse estre grevés». «Grant merci, sire, fet Melianç. Donc vos reqier que vos m'i lasieç venir
                    avec vos en ceste Queste, tant que aventure nos depart: e se [aprés] nos rasenblos, ne mi tolés mie vostre
                    conpagnie por autrui doner». «E je l'otroit», fet Galaaç.</p>
                </div2>
                <div2 xml:id="d001c018" n="18">
                    <head>[I.18]</head>
                    <p xml:id="d001l84" n="1" rend="unnumbered"> Lors comanda cil q'il l'ameine un cival, q'il vuelt alier avec monsignor Ga[laaç], Et ensi fet. Et il
                    s'arme e monte a cival e se part de laenç entre lui e Ga[laaç], E civauchent tot li jor et tot la semaine.
                    Si lor avint a un lunidi maitin qu'il vindrent a une crois qi partoit deus chemin, et trovent letres q'estoient
                    entailliés el fust de la cois, et disoient: O TU CHEVALIERS QUI VAS AVENTURE QERANT, VOI ICI DOUS VOIES:
                    L'UNE A DEST[R]E ET L'AUTRE A SINISTRE. CELLE A SINISTRE TE DEFAIN CHE TU N'I ENTRES, CAR TROP COVIENT
                    ESTRE PRUDOME CELLUI QI I ENTRE SE IL NE VUET ISIR ESCEU. [SE] ICELLE A DESTRE T'I MET, TU I PORAS TOST
                    PERIR.</p>
                </div2>
                <div2 xml:id="d001c019" n="19">
                    <head>[I.19]</head>
                    <p xml:id="d001l85" n="1" rend="unnumbered"> Quant Melianç voit ces letres, si dit a Ga[laaç]: «Ai franc chevalier, por Deu, lasieç moi entrer en
                    ceste voie a sinistre, que je i poroie esprovier ma force e conoistre se je aurai en moi proesce por qoi
                    je doie avoir l'honor de civalerie». «S'il vos pleist, fet Ga[laaç], je i entrasse que, si com je cuit,
                    je me gitasse mieus que vos». Et cil dit qu'il ne iroit ja se seul non. Si se part li um da l'autre et
                    entra caschun en la voie. Mes a tant lasse ore li contes de Ga[laaç] e parolle de Melianç coment il li
                    avint.</p>
                </div2>
                <div2 xml:id="d001c020" n="20">
                    <head>[I.20]</head>
                    <p xml:id="d001l86" n="1">Quant Mellianç, ce dit li contes, se fu partiç de Ga[laaç], si chevauche de ca une foreste entiere qui
                    duroit bien deus jornés. E cevauche per mi tant qu'il vint l'endeman en une praerie. Si vit en mi le chemin
                    une chiere belle et riche o il avoit une corone d'or trop belle, e devant la chiere avoit grant plantee
                    de tables rnisses por terres, que totes estoient de ben mangier.</p>
                    <p xml:id="d001l87" n="2"> Il regarde ……</p>
                </div2>
                <div2 xml:id="d001c021" n="21">
                    <head>[I.21]</head>
                    <p xml:id="d001l88" n="1"> [f. 8r] et entra chascunz en sa voie. Et messire Gauvain chevaucha tant qu'il vint a un hermitaje, et
                    trova que li hermite estoit en sa chapelle et dissoit vespres de Nostre Dame. Et il descent de son cheval
                    et les oї, et puis le demande l'ostel el nom de sainte charité; et cil li otroie molt volantiers et debonairement.</p>
                    <lb/>
                    <p xml:id="d001l89" n="2"> Le soir li demanda li preudon qu'il estoit; et il l'en dist la verité. Et li conta en quel queste il
                    s'estoit mis. Et quant li preudome emendi que ce estoit messire G[auvain], si li dist: «Certes, sire,
                    s'il vos pleisoit, je voldroie mult savoir de vostre estre». Lors li comence a parler de confession, et
                    a traire li avant trop biauz esample des Avangile trop merveilleusemant, et le sermojie qu'il se face
                    confés a llui et le conseillera de quan que il poura. «Sire, fait messire Gauvain, se voz me volés faire
                    entendre une parole qi avant ier me fu dicte, je vos diroie tout mon estre, car voz me semblez mult proudome,
                    et si sai bien que voz estez prestez». Et li proudom li creante qu'il l'asenera de quan que il poura.
                    Et messire G[auvain] regarde l'ermite qu'il voit vielz et ancien [f. 8v] et tant li semble preudom q'il
                    liprent talant de fere soi confés a lui.</p>
                    <lb/>
                    <p xml:id="d001l90" n="3"> Lors li conte ce dont il se sent coupable vres Nostre Seignor, et ne oblia pas la parole que li autrez
                    hermitez li avoit dit. Si trouve l'ermite qu'il avoit passé trente anz qu'il n'avoit esté confés. Et lors
                    li dist li hermitez: «Sire, a droit fustez voz apellez maleuros serjant et desloiauz, et si len poes bien
                    veoir. Car quant vos fustez mis en l'ordre de chevalerie len ne vos i mist pas por ce qe vos fuissiez
                    des ore en avant serjanz a l'enemi, mes por ce que voz servissiez nostre creator et defensissiez Sainte
                    Yglise et que voz rendissiez a Nostre Seignor son treseor que il vos bailla a garder: ce est l'arme de
                    voz. Por ce este voz chevalier, et voz avez mauvaisemant la chevallerie empliee. Car il me senble que
                    voz en avez esté del tout serjant a l'enemi, et laissiez Nostre Seignor et avés menee la plus orde vie
                    et la plus mauveise que onqes chevalier menast. Por ce poez vos veoir que cil voz conoissoit bien, qu'il
                    voz apella mauvais serjant et desloial. Et certes, se vus ne fuissiez si pecchierez com vus estez, ja
                    li set freres ne eusiez voz ocis, ainz feissent encore la penitance de la male costume que il ont tant
                    tenu et s'aracordissent a Nostre Seignor. Ensi n'esprova mie Galaas, li Buen Chevalier, cil qui vos alez
                    querant, car il le soast sanz occire. Et ce ne fu mie sanz grant senefiance que li set frerez avoient
                    amenee celle costume au chastel qu'il retenoient toutez les pulcellez qui enceste paїs venoient, ou fust
                    a droit ou fust a follie».</p>
                </div2>
                <div2 xml:id="d001c022" n="22">
                    <head>[I.22]</head>
                    <p xml:id="d001l91" n="1" rend="unnumbered"> «Ha! biauz sire, adiez moi, fet messire Gauvain; ditez la senefiance si que [je la cont a cort quant]
                    je i vendrai». «Volantiers, fait li proudome. Par le Chastel as Pulcellez dois tu entendre enfer, et par
                    lez pulcellez les armez qui a tort estoient enserré devant la Passion Jesu Crist; et por les set chevalier
                    dois tu entendre les set pechiez principauz qui adone rengnoient au monde, si que droit n'i avoit point.
                    Car si tost com l'arme partoit dou cors, quex que elle fust, ou de preudome ou de pecheor, maintenant
                    aloient en enfer et estoient il voqués, enserré touz ausi come ci estoient les pulcellez. Mes quant li
                    Peres dou ciel [9r] vit que ce qu'il avoit formé aloit si a mal, il envoia son filz qu'i[l] avoit devant
                    le comencement del monde, tout ausi envoia il ca Galaaz son escient chevalier et son loiau serjant, por
                    ce qu'il despoilast les chastel des bonez pulcellez, qui sont ausi pourez et netez come la clarté dou
                    soloil».</p>
                </div2>
                <div2 xml:id="d001c023" n="23">
                    <head>[I.23]</head>
                    <p xml:id="d001l92" n="1">Quant il ot ceste parole si ne set que dire; et li proudom li dist: «Gauvain, G[auvain], se tu voloies
                    laissier ceste male vie que tu as si longuemant maintenue, encore te poroies tu acorder a Nostre Seignor.
                    Car la Scriture dist que nuz n'est si pecchiere por ce qu'il requiere de buen cuer misericorde a Nostre
                    Seignor, qui ne l'ait. Por ce te loieroie je en droit consoil a prendre penitance de ce qe tu as fait».</p>
                    <p xml:id="d001l93" n="2"> Et il dit que de penitance faire ni poroit il la pome soufrir. Li preudon le laisse a tant, que plus
                    ne li dit; car il voit bien que ceste amonestemant seroit paine pardue.</p>
                    <lb/>
                    <p xml:id="d001l94" n="3"> Au maitin se parti messire G[auvain] de laienz et chevaucha tant qu'il encontra par aventure Agloval
                    et Giuflet le filz Do. Si errerent ensemble .IIII. jors sanz avanture trover qui a conter face; au cinqesmes
                    jors avint qu'il se departirent et tint chascun sa voie. Si laisse ore a tant li contes de li et parole
                    de Galaaz.</p>
                    <lb/>
                </div2>
            </div1>
            <div1 xml:id="d002" n="II" type="section">
                <head>II</head>
                <div2 xml:id="d002c001" n="1">
                    <head>[II.1]</head>
                    <p xml:id="d002l1" n="">Or dit li contes que quant Galaaz se fu partiz dou Chastel as Pulcellez, il chavaucha tant por sez jornees
                    qu'il vint en la Foreste Gaste. Un jor li avint qu'il encontra Lancelot et Perceval qui chevauchoient
                    ensemble; il nel connurent pas, con cil qui telz armeurez n'avoient acostumeez si a veoir. Si li adrece
                    Lancelot touz premiers, si li brise sa lance en mi le pis. Galaz le fiere si qu'il l'abat et lui et le
                    cheval tout en un mont, mais autre mal ne li fist. Puis trait l'espee et quant il ot son glavie brisié
                    et fiert Perceval si duremant qu'il li trenche et li haume et la couf[i]e de [f. 9v] fer; et se l'espee
                    ne li fust tornee en la main, ocis l'eust. Et neporquant il n'a mie tant de pooir qu'il remaigne en la
                    selle, ainz vole touz estordiz et si vainz et si maz, del grant coup qu'il ot receu, qu'il ne set s'il
                    est nuit ou jour.</p>
                </div2>
                <div2 xml:id="d002c002" n="2">
                    <head>[II.2]</head>
                    <p xml:id="d002l2" n="1"> Celle jouste ot esté faite devant un hermitaje ou une rendue manoit. Et quant elle en vit Galaaz aler,
                    elle li dist: «Or alez a Dieu qu'il voz conduie! Certez, s'il voz coneussent ausi bien com je voz conois,
                    certez il n'eussent ja tant de hardemant qu'il a vos se preissent».</p>
                    <lb/>
                    <p xml:id="d002l3" n="2"> Quant Galaaz ot ceste parole, ili a mult grant paor de conoissance. Puis brouche des esperonz et s'en
                    vait si grant erre com il puet del cheval traire. Et quant cil se sont aperceu qu'il s'en vait, il montent
                    en lor chevalz au plus tost qu'il porent. Et quant il voient qu'il ne le poront aconsivre, il remanent
                    tant dolent et tant corrocié que il vorroient bien morir sanz demorance, car or heent il trop leur vie
                    qui trop leur dure longuemant. Lors s'adresent en mi la Foreste.</p>
                </div2>
                <div2 xml:id="d002c003" n="3">
                    <head>[II.3]</head>
                    <p xml:id="d002l4" n="1" rend="unnumbered"> Ensi est remez Lancelot en la Foreste Gaste dolenz et corrocios [f. 10r] del chevalier qu'il a perdu.
                    Il demande a Perceval: «Que poronz faire?», et cil respont qu'il ne set nul consoil metre sor ceste chose,
                    que li chevalier s'en vait si grant oire que se il estoit jors assez travailleront ainz que il le peust
                    consivre. «Et vos veez que la nuit noz ha sorpris en tel leu don noz ne poronz ja mes oissir s'aventure
                    ne noz en gette ors. Por ce m'est il avis qui miauz vendroit meshui retorner vers le grant chemin. Car
                    se nos comencons ja ci as desveer, je ne cuit mie qe noz reveignonz en nostre grant voie mes en piece.
                    Car je voie plus nostre preu el retorner qe a l'aler». Et Lancelot dist que a retorner ne s'acorde il
                    paz volantierz, ainz ne sera mes a aisie tant que il ne saura que il est. «Atant vos poés bien soufrir,
                    fait Perceval, que li jor de demain soit parvenuz, et lors en ironz entre moi et voz aprés li chevalier».
                    Et il dit q'il ne feroit rienz. «Or voz consiaut Diex, fait Percevalz, car hui mes n'irai je en avant,
                    ainz retornerai por aler a la recluse qui vus dist, ce que voz oistez, que celle le doit bien conoistre».</p>
                </div2>
                <div2 xml:id="d002c004" n="4">
                    <head>[II.4]</head>
                    <p xml:id="d002l5" n="1" rend="unnumbered"> Ensint departent li dui conpaignonz; si s'en vait Perceval a la renclose. Et Lancelot chavauche aprés
                    li chevalier tout le travers de la foreste en tel maniere qui il ne tient ne voie ne sentier, ainz se
                    vait ensi come avanture le maine. Et ce li fait muli mal que il ne voit ne loing ne prez ou il puisse
                    prendre sa voie; car mult estoit la nuit noire et oscure. Et neporquant tan ha alé q'il vint a une croiz
                    de piere qui estoit en partiment de .II. cheminz en une gaste lande. Et il regarde vers la croiz qui estoit
                    apellee deu carefor. Et il regarde et voit de joste la croiz un peron de marbre ou il avoit letrez, ce
                    li estoit aviz. Mes li tenz estoit si oscuiz q'il ne pooit conoistre qu'eilez voloient dire. Et il regarde
                    pros de la croiz et voit une chapelle mult anciene, et il s'adreça celle part, car il cuidoit trover gent.
                    Et quant il est iluec pres, si descent, atache son cheval a un chesne et oste son escu de son col et le
                    pent a l'arbre. Puis vient a l'uis de la chapelle et voi bonez prosnez de fer qui estoient serrez et jointez
                    en tele maniere que len n'i poust mie legierement entrer. Il regarde par mi les prosnes et voit la dedenz
                    un autiel qui estoit mult ricchement aornez de draz [f. 10v] de soie et d'autre chose, et devant avoit
                    un grant chandellabre d'argant qui sostenoient .VI. cierges ardanz qui jettoienz mult grant clarté.</p>
                </div2>
                <div2 xml:id="d002c005" n="5">
                    <head>[II.5]</head>
                    <p xml:id="d002l6" n="1"> Quant il voit ce, si a talant d'entrer laianz por savoir qui laienz repaire: car il ne cuidoit pas qui
                    en si estrange leuz eust si belle chosez com il ci voit. Cil va regardant les closurez; et quant il voit
                    qu'il n'entrera dedenz, si est tant corrociez qe il se part de la capelle et vient tantost a son cheval
                    si le moine por le frain jusque a la croiz. Puis li oste li frain et la selle et le laisse paistre; il
                    deslace son hiaume et mete le devant lui; il descent sa spee et se couche desor [s]un escu devant la croiz
                    et s'endormi legierement, a ce qu'il estoit assez las, se ne fust ce qu'il ne pooit oblier li Bon Chevalier
                    qui l'escu blanc emporte.</p>
                    <lb/>
                    <p xml:id="d002l7" n="2"> Quant il s'est grant piece enpensé, si voit venir une litiere que ·II· palefroins portoient, et dedenz
                    avoit un chevalier malades qui mult se plaignoit angoisseusemant. Et quant il aproche de la croiz si s'areste
                    et esgarde Lancelot ne mot ne li dit, car il cuide qu'il se dorme. Ne Lancelot ne li dist mot come cil
                    qui estoit en tiel point qu'il ne veilloit gaires bien ne ne dormoit, ainz somoilloit. Li chevalier de
                    la letiere, qui se fu aresté a la croiz, se comença a plaindre mult durement et dissoit: «Ha! sire Diex,
                    quant faudra je mez ceste dolor? Ha! Diex, quant vendra li Sainz Vaisiauz por qoi la force de ceste grant
                    dolor doit remanoir? Ha! Diex, soufri omques nul horne autant de mal come je soufre por si petit de mesret?»</p>
                </div2>
                <div2 xml:id="d002c006" n="6">
                    <head>[II.6]</head>
                    <p xml:id="d002l8" n="1" rend="unnumbered"> Grant pieca conplaint issi li chevalier et se demente a Dieu de sez mauz et de sez doleurs, voianz Lancelot.
                    Ne Lancelot ne se remue ne mot ne dist, car il estoit ausi come endormiz, et neporquant il lez voit assez
                    bien et entent toutez sez paroles. Quant li chevalier a grant piece atendu en tel maniere, si esgarde
                    Lancelot et voit venir de la chapelle le chandellables qi vient vers la croiz, si ne voit mie que nul
                    le portoit, si s'emerveule mult. Et aprez voit venir sors une table d'argiant le Saint Vaisel meismez
                    que len apelle le Saint [f. 11r] Graal q'i[l] ot jadis veu chiez le ricche Roi Pescheor, celui Vaisiaus
                    meesme que len apelle le Saint Graalz. Si tost come li chevalier maladez le voit venir, si se laisse cheoir
                    a terre de si haut con la lettiere estoit, et joint lez mains encontre et dist: «Biaus sire Dieux, que
                    de ceste Saint Vaisiauz qe je voi ci venir avez fet tant biauz miraclez en ceste paїs et en aus, Pere,
                    gardez moi par vostre pitié, en tel maniere qe ces maus dont je travail me soit asoagrez jusque a poi
                    de terme si que je puisse entrer en la Queste ou li autrez proudome sont alez». Lors s'en va trainant
                    o la force des braz jusque ou peron ou la table seoit et li Sainz Vaisias desuz. Et se prent as du mainz
                    et se tire contremont et fet tant qu'il baise la table d'argant et i touche sez hiauz. Et quant il a ce
                    fait, si se sent tout alegiez dou mal, si giette une grant voiz et dit: «Ha! sire Diex, gariz sui per
                    la vostre grace», et ne demora gairez qu'il s'endormi. Et quant li Vasiauz ot une piece demoré iluec,
                    il s'en rala le chandellabres a la chapelle et li Vasiauz avec, si que Lanclot nel sot ne a l'aler ne
                    au venir par cui il poist estre aportez. Et neporquant ensint li avint, ou por ce q'il fust travaillez
                    ou por pechiez dont il estoit sorpris, qu'il ne se mua contre la venue del Saint Graal ne il ne fist semblant
                    que onquez len fust rienz; dont il trova puiz en la Queste qui maintez hontez l'en dist et assez li mesavint
                    en mainte leuz.</p>
                </div2>
                <div2 xml:id="d002c007" n="7">
                    <head>[II.7]</head>
                    <p xml:id="d002l9" n="1">Quant li Saint Graal fu partiz de la cruiz et entré en la chapelle, si se drece li chevalier de la letiere
                    sanz et haitiez et baise la cruiz. Maintenant vint iluequez un escuier qui aportoit unez armes; et quant
                    il vit li chevalier, si li demande coment il li est avenu. «Por foi, fait il, bien, Dieu merci: je fui
                    tantost gariz com li Saint Graal me vint visiter. Mez merveille me semble de cel chevalier qui la se dort,
                    qi onquez ne s'ezveilla encontre son venue». «Certes, sire, fet li escuier, ce est un chevalier, ce croi,
                    qi maint en aucun grant mortel pecchié dom il onquez ne se fist confés, dom il est par avanture si coupablez
                    vers Nostre Seignor Damedieu qe ne li plot mie qu'il ait veu ceste belle avanture». «Escuiers, [f. 11v]
                    fait li chevalier, qui que il soit, il est mescheant; et si cuit je bien qe ce soit aucun de la Table
                    Reonde qui sont entré en la Queste do Saint Graal». «Je voz ai, fait li escuiers, aporteez voz armes,
                    s'il voz plest [les praindre]».</p>
                    <p xml:id="d002l10" n="2"> Et li chevalier respont que d'autre chose n'avoit il mestier. Si s'arme et prent les chausez de fer et
                    le auberc. Et li scuier vient a l'espee Lancelot, si la prent et li aume ausint, si le baille a son seingnor,
                    et puis vint au cheval, si le baille et met la selle et le frain. En quant il ot tout aparoillez, si dist
                    a son seignor: «Monté, car a bon cheval et a bone spee n'avez voz failliz. Certes, je ne voz ai chose
                    baillee que ne soit miaus enploiee en vos qu'en cest mauvaiz chevalier que ci gist».</p>
                </div2>
                <div2 xml:id="d002c008" n="8">
                    <head>[II.8]</head>
                    <p xml:id="d002l11" n="1" rend="unnumbered"> La lune estoit ja levee belle et clere, que ja estoit passé la mie nuit. Et li chevalier demande a l'escuier
                    coment il conuist l'espee; et il dist qu'il la cuide bien conoistre a la biauté que ill a veu en li; car
                    il l'avoit ja traite del fruere, si l'a trouvé si belle qu'il l'avoit trop covoité. Qant li chevalier
                    fu aparoillé et monté au cheval Lancelot, si tent la mainz vers la chapelle et jure que, se Dieux li ait
                    et li saint, que il ne finera d'errer devant qu'il sachie veraiez novellez coment ce est que li Graalz
                    apert en tenz et lois el roiaume de Longrez, et coment il fu en quel tenz aporté [en Engleterre] et por
                    cui il vint et por quel besoing, se aucunz autrez n'el set assoiz de lui veraiez novellez. «Se m'ait Diex,
                    fait il vallex, assez en avez dit. Or vos dont Diez partir a henor de ceste Queste, a sauveté de vostre
                    cors et de l'aume: car certez sanz perilz de mort ne la poez vos sivre». «Se je muir, fait li chevalier,
                    ce sera plus mon henor que ma onte. Car ceste Queste ne doit refuser nuz proudome ne por mort ne por vie».</p>
                </div2>
                <div2 xml:id="d002c009" n="9">
                    <head>[II.9]</head>
                    <p xml:id="d002l12" n="1" rend="unnumbered"> Lors se part de la croiz et lui et son escuierz, et emporte les armez Lancelot et chevauche si come avanture
                    les amoine. Et quant il se poent bien estre eslongniez de mie liue, si avint que Lancelot se leva en son
                    seant come cil qi lors a primes estoit resveillez del tout. Il se porpense si ce qu'ill a veu a esté songe
                    ou verité, car il ne set s'ill a veu le Saint Graal ou s'il l'a songé. Et lors [se] drece et voit le chandellabres
                    devant l'autel, mes de ce qe plus li valdroit veoir ne voit il mie les ensaignez, ce est dou Graal, dont
                    il voudroit savoir veraiez novellez s'il pooit estre. [f. 12r]</p>
                </div2>
                <div2 xml:id="d002c010" n="10">
                    <head>[II.10]</head>
                    <p xml:id="d002l13" n="1">Quant il ot grant piece regardé devant les pronez por savoir s'il veroit rienz de ce qu'il plus desirroit,
                    si oї une voiz qui li dit: «Lancelot, plus durs que pietre, plus amer [que fust, plus nus et plus despoillez]
                    que feuille de fier, comant fus tu si hardiz que tu en lieu ou li Saint Graal reparast osas entrer? Va
                    t'en de ci, esloigne toi de ceste sainte maison, que li leus est sorpollentez de ton repaire».</p>
                    <p xml:id="d002l14" n="2"> Quant il ot oїe ceste parole, si est tant dolenz qu'il ne set qu'il doie dire ne faire. Si se part tout
                    maintenant de laienz mult forment concrociez, larmoiant des aus de son chief, et maudit l'ore que il fu
                    nes, que or set il bien qu'il est venuz au point ou il n'aura ja mes henor, puis qu'ill a faillis a savoir
                    les novellez dou Graal. Mais les .III. paroles dont il ot esté apellez n'a il mie obliés ne obliera ja
                    mes tant come il vivra, et ne ne sera pas gramant aesiez devant qu'il sacchie por qoi il fu ensi apellez.</p>
                </div2>
                <div2 xml:id="d002c011" n="11">
                    <head>[II.11]</head>
                    <p xml:id="d002l15" n="1" rend="unnumbered"> Quant il fu venuz a la crois, il ne trueve ne son cheval ne la spee ne son hiaume; si s'aperçoit maintenant
                    que il avoit verité veue. Lors comence un duel si fort et si merveilloz et se claime las cheitif dolent:
                    «Ha! Diex, or i pert mon pechié et [ma] mauvaise vie. Ce voi je bien que ma chaitivilté m'a confondu plus
                    que autre chose; car quant je me deusse plus amender, lors me destruits plus li anemis qu'il m'a tollue
                    si la veue que je ne puis veoire chose qui de Dieu soit. Ne ce n'est mie grant mervoille se ge ne puis
                    veoir cler: car puis que je fui chevalier premieremant ne fu il ore que je ne fusse covert et entechié
                    en pechié mortel, car tout adex ai abité en luxurie et en vilté dou monde plus que nul autre home».</p>
                </div2>
                <div2 xml:id="d002c012" n="12">
                    <head>[II.12]</head>
                    <p xml:id="d002l16" n="1" rend="unnumbered"> Ensi se despit et blasme Lancelot mult formant et fait son duel toute la nuit. Et quant il vit le jor
                    bel et cler et li oisellet comencent a chanter et hautemant par mi le boiz et li soliaus comença a lluire
                    par mi les arbrez, et quant il voit li biaus tenz venir et le chant des oisiaus dont il s'est maintes
                    foiz estordiz, et lors se voit si desguarnis de toutes chosez, et de sez armes qu'ill a perduez, et de
                    son cheval, et bien set veraiement que Nostre Sire s'est corrociez a lui, il ne cuide ja mes venir a celui
                    point qu'il poist chose el monde [trover] qui joie li poist rendre. Car la ou il cuidot joie trover a
                    il failli a toutez henors terriens, ce est [f. 12v] as avantures del Graal, et ce est une chose qui mult
                    le desconforte.</p>
                </div2>
                <div2 xml:id="d002c013" n="13">
                    <head>[II.13]</head>
                    <p xml:id="d002l17" n="">Qant il s'est grant pieça plaint et dementé sa male vie, si se part de la croiz et se met par mi la foreste
                    tout a pié, sanz hiaume et sanz spee et sanz escu. Si ne tome pas por la chapelle ou il oit oїes les .III.
                    merveilleusez paroles, ainz se met trestout un sentier, et tant qu'il vint a hore de prime a un tertre
                    et trueve un hermitage et un hermite qui voloit comencier la messe, et estoit ja garniz des armes de Sainte
                    Yglise. Il entre en la chapelle mornes et pansiz et tant forment corrociez que nul plus. Si s'engenoille
                    en un leu de la chapelle et bat mult durement sa coupe et crie merci a Nostre Seignor des males euvres
                    qu'ill a fait en ceste siecle. Si escoute la messe que li proudon chanta entre lui et son clerc. Et quant
                    il ot oїe et li proudom se fu desvestuz des armes Damedieu, Lancelot l'apelle maintenant et le tret a
                    une part et li prie por Dieu qu'il le consiaut.</p>
                </div2>
                <div2 xml:id="d002c014" n="14">
                    <head>[II.14]</head>
                    <p xml:id="d002l18" n="1"> Li proudom li demande dont il est; et il dist de la mesnie le roiz Artus et conpaignon de la Table Reonde.
                    Et li proudom li demande de que il vuelt qu'il le conseille: «Est ce de confeision?». «Sire, oїl», [fet
                    Lancelot]. «Et de part Dieu», fait li proudom.</p>
                    <lb/>
                    <p xml:id="d002l19" n="2">Tout maintenant l'enmaine devant l'autel. Il s'asient ensemble. Et lors li demande li proudom comant il
                    avoit nom et dont il est. Et il dist qu'il avoit nom Lancelot dou Lac et fu filz le roi Band de Benuic.
                    Quant li proudom entent que ce est Lancelot dou Lac, li home el monde dont chasscuns dissoit plus de bien
                    que de nul autre, si est touz esbaiz qu'il li voit si grant duel demener.</p>
                    <p xml:id="d002l20" n="3"> Et il li dist: «Sire, vos devés a Dieu mult grant guerredon de ce qu'il vos a fait si bel et si vaillant
                    que nus ne savonz el mont de biauté et de valor vostre pere. Il vos a presté le senz et la valor et la
                    memoire qui vos avez: si l'en devés faire si grant henor que s'amor soit en tel maniere en vos que li
                    diable n'ait preu en lo don qu'il vos ha doné. Et entendez en servir Dieu de tout vostre poer, vostre
                    creator, et fere touz ses comandemanz, et ne servez pas dou grant don qu'il vos ha fait a son henemi mortel,
                    [f. 13r] ce est li diable. Car se li Sirez voz a esté si larges plus que as nus des autres, vos en devez
                    garder por droit plus que nul autre, et mult voz en devroit len blasmer; et gardez que vos ne resenblés
                    mie le mauvés serjanz dont il parole mult duremant en l'Evangile et dont li uns des evangelistes fait
                    mencion quant il dist que li ricchez hom bailla a .III. de sez serjanz grant partie de son avoir. Car
                    il bailla a l'un un besant et a ll'autre en badia .II. et a ll'autre en badia .V.. Ci qi ot les .V. les
                    multiplia en tel maniere que quant il vint devant son seignor et il dut faire cont et raison de son gaaing,
                    il li dist: 'Sire, vos me baillastez .V. besant: veez li ici et .V. autres que je ai gaaignez'. Et qant
                    ses sires oї ce, si li respondi: 'Vien avant, qu[e] tu es serjant buen et loial: je t'acueil en la compaignie
                    de mon ostel, ce est en la gloire de Paradis'.»</p>
                </div2>
                <div2 xml:id="d002c015" n="15">
                    <head>[II.15]</head>
                    <p xml:id="d002l21" n="1" rend="unnumbered"> «Aprés revint li autres que lez .II. besant avoit receus, et dist a son seignor qu'il en avoit .II. autres
                    besanz gaaignez. Et son seignor li respondi tout autretel com il avoit fait a l'autre serjant. Mes il
                    avint que li autre qui n'en avoit que un receu si l'enfoї en terre et s'en fu foiz loing de la face son
                    seignor et si n'osa venir avant. Cil fu li mauvais serjanz, li desloial. Cil fu si faus sermoniers et
                    si ypocrite en cuer [que] li feus dou Saint Esperit ni entra onques en son cuer. Et por ce ne pot il eschaufer
                    del amor Nostre Seignor ne enbrasier celz a cui li anuncie la sainte parole. Car si con la devine Iscripture
                    dit: 'cil qui n'art, il ne bruille pas', ce est a dire: 'Se li feu dou Saint Esperit n'eschaufe le cuer
                    de celui qui raconte la parole de l'Avangile, ja li om qui l'oi[e] n'en ardera ne eschaufera'.»</p>
                </div2>
                <div2 xml:id="d002c016" n="16">
                    <head>[II.16]</head>
                    <p xml:id="d002l22" n="1" rend="unnumbered"> «Ceste parole vos avons traité por l'avoir que Nostre Sire vos a doné. Car je voi qu'd vus a fait plus
                    bel que nul home et meillor, ce nos est avis por les chosez qui dehors en aperent. Se vos de ceste don
                    qu'il vos a fet estez son henemi mortel, sacchiez qu'il voz tornera a noient en asez poi de tenz, se voz
                    prochainemant ne li criez merci en confession veraiez, en repentement de cuer et en amendemant de vie.
                    Je voz di por voir se voz en tel maniere ne li criez merci. Je voz di qu'il est [f. 13v] tant debonairez
                    et tant aime le veraie repentemant dou peccheor plus qu'il ne fait le decheemant, qu'il voz relevera plus
                    fort et plus vigoreusement que voz ne fust onquez a nul jor de vostre vie».</p>
                </div2>
                <div2 xml:id="d002c017" n="17">
                    <head>[II.17]</head>
                    <p xml:id="d002l23" n="1" rend="unnumbered"> «Sire, fait Lancelot, ceste esanple que voz m'avez mostrez de ces .III. serjanz, qui avoient receu les
                    besanz, forment me desconforte assez plus que nulle autre chose. Car je voi bien que mon creator me garni
                    en ma enfance de toutes les bonez graces c'onques nul hom poist avoir; et por ce qu'il me fu si largez
                    de presterle et je li ai ensi mauvaisement rendu del tout ce qu'il m'a baillé, je sai mult bien que je
                    serai jugés con li serf qui les besanz repost en terre. Car je ai servi toute ma vie son enemi et l'ai
                    laissé par mon pechié; je ai au diable mostré la doucor, si me sui mis en la voie que len trueve au comencemant
                    large et el mileu estroite: ce est le comencemant de pecchié. Je ai au diable moustré la doucor et le
                    miele; mes il ne moustre mie la pardurable paine ou cil sera mis qui en celle voie entre».</p>
                </div2>
                <div2 xml:id="d002c018" n="18">
                    <head>[II.18]</head>
                    <p xml:id="d002l24" n="1" rend="unnumbered"> Quant li proudom ot ceste parole si comence a prorer et dist: «Ha! sire Lancelot, de ceste voie dont
                    vos me contez sai ge bien qe nul n'i remaint qu'il ne soit mort pardurablement. Mais tout ausint, con
                    vos veez, con li om forvoieha aucune foiz en son chemin quant il s'endort et revient arieres ausi tost
                    com il est esveillez, tout ausi est dou pecheor que dort en pechié mortel et tome hors de droite voie;
                    il retorne a son creator et se redrece a aler en aut. Car Nostre Sire que crie touz jors: 'Je sui foi
                    et verités et vie'».</p>
                </div2>
                <div2 xml:id="d002c019" n="19">
                    <head>[II.19]</head>
                    <p xml:id="d002l25" n="1" rend="unnumbered"> Lors regarde li proudom si voit une croiz ou li singne de Nostre Seignor estoit peint; si la moustre
                    a Lancelot et dist: «Sire, ne veez vos celle croiz?». «Oїl», fet il. «Or sacchiés bien, fait li proudon,
                    que celle figure a estandus sez braz ausint con por recevre chascus. Tout en tel maniere a Nostre Seignor
                    estanduz sez braz por recevoir les pecheor, et vos et les autrez a llui s'adrecent, et crie toz diss:
                    'Venez, venez, chierz filz, venez a me'. Et puis qu'il est si debonairez que toz dis est prest de recevoir
                    toz ciaus et cellez qui a llui revienent et sacchiez q'il ne vos refusera ja se voz a llui vos ofrez en
                    tel maniere com je vos ai dit de veraie confession [f. 14r] de bouche et de repentemant de cuer et en
                    amendemant de vostre vie. Et ditez tout maintenant orendroit vostre estre et vostre affere a llui de tout
                    vostre poer en audience de moi, et je voz aiderai qui vos doi secorre a mon pooir, et conseillerai au
                    miaus que porai et saurai».</p>
                </div2>
                <div2 xml:id="d002c020" n="20">
                    <head>[II.20]</head>
                    <p xml:id="d002l26" n="1" rend="unnumbered"> Lancelot pense un sol pitet, com cil qui onquez mes ne reconta l'afere de lui [et de la roine]. Ne nel
                    dira ja tant com il vive, se trop grant amonestemant ne l'amoine; ainz jette un sospir de cuer parfont
                    et est tielz atornez qu'il nen puet issir parole de sa bouche. Mes neporquant il les diroit volantiers,
                    mes il n'ose, con cil qui est plus coart que ardiz. Et li preudom le semont toutesvoiez de regeir son
                    pecchié et de guerpir del tout, car autrement est il honi s'il ne fet ce qu'il li amoneste, il li promet
                    la vie pardurable por le regeir. Si li fait tans por bones parolez et par son semon et por grant autorité
                    mettre en avant qu'il li comenca a dire:</p>
                </div2>
                <div2 xml:id="d002c021" n="21">
                    <head>[II.21]</head>
                    <p xml:id="d002l27" n="1" rend="unnumbered"> «Sire, fait il, illi est ensint que je sui mort de pecchié d'une moie dame a chi je sui que je ai amee
                    toute ma vie. Ce est la roine Genevre, la feme monseignor li roiz Artus. Ce est celle qui a grant planté
                    m'a doné l'or et l'argant et ricches dons que je ai doné, por maintes foiz doné, as povres chevalier.
                    Ce est celle qui m'a mis a grant bonbanz et en grant autesse la ou je sui. Ce est celle por cui amor je
                    ai fait les grant proessez; ce est la dame por cui je ai tous les proessez d'armez que je fiz dont toz
                    li monde parole. Ce est celle qui m'a fait venir de povreté en ricchesse et de mesaise a toutez bonez
                    avanturez terrienes. Mes je sa[i] bien que par sez pecchiez de li s'ez Nostre Sire si duremant corrociez
                    a moi qu'il le m'a bien moustré puis hiersoir». Lor li conte coment il avoit veu le Graal si que onques
                    ne se remua contre lui, ne por amor de lui ne por amor de Nostre Seignor.</p>
                </div2>
                <div2 xml:id="d002c022" n="22">
                    <head>[II.22]</head>
                    <p xml:id="d002l28" n="1">Quant ili a al preudom conté tout son estre et toute sa vie, il li proie por Dieu qu'il le consiaut. Et
                    cil li respont: «Certes, sire, nul consoil ne voz i puet avoir mestier se voz ne creantez a Damedieu que
                    vos ja mes en ceste pecchié nen enterrez. Mes se voz en volés dou tout estre hors et crier merci et repantir
                    vos de buen cuer, [f. 14v] en vostre corage bien creés qe Nostre Sire vos rapellera o ses hiaus et vos
                    fera ovrir la porte de son hostel ou la joie pardurable est aparoilles a ciauz qui laienz enterront.</p>
                    <p xml:id="d002l29" n="2"> Me en cel point ou vos estez ne voz poroit avoir mestier conseil, que ce seroit tout ausint come cil
                    fet qui [en] mauves fondemant fet une fort tor et aute: silen avient, quant ili a grant piece maconnee,
                    que tout ce qu'ill a fet chiet en un mont. Tout ausint seroit perdue en voz la paine Nostre Seignor, se
                    vos ne la recevez de buen cuer et le mettez en euvre. Ce seroit la semence que le gette sor la rouche,
                    que li oisiauz enportent et degettent et ne vient a nul fruit».</p>
                    <p xml:id="d002l30" n="3"> «Sire, fet il, voz ne me dirois chose que je ne face, se Diex me vuelt prester vie». «Dont voz requier
                    je, fait li proudome, que vos me creantez orendroit que voz ja mes ne mesferez a vostre creator et nen
                    ferez pecchiez mortel ne de la roine ne d'autre dame ne de chose dont vos diez corrocier Nostre Seignor».
                    Lors li creante corno loial chevalier.</p>
                    <lb/>
                    <p xml:id="d002l31" n="4"> «Or me conte un poi dou Saint Graal, fet li proudom, coment il vos est avenu», Si li conte et devise
                    les .III. parolez que la vois li ot dite dedenz la chapelle, la ou il fu apellez et fust et piere et fer.
                    «Et por Dieu, sire, fet il, dites moi la senefiance de ces .III. parolez, que je [onques mes] desirasse
                    tant a ssavoir con je faiz ceste. Et por ce voz prie que voz m'en faciez certain: car je sai bien que
                    voz en savez bien la verité».</p>
                </div2>
                <div2 xml:id="d002c023" n="23">
                    <head>[II.23]</head>
                    <p xml:id="d002l32" n="1" rend="unnumbered"> Lors comence li proudome a penser grant piece; et quant il parole, si dist: «Certez, fet il, Lancelot,
                    je ne me mervoil mie se ces .III. parolez vos sont esté ditez, que voz avés esté toz diz le plus merveilleus
                    home du monde et li plus desirez et li plus aventureuz; si n'est pas [mie merveille si len voz dit plus]
                    merveilleuses parolez que [as] autrez. Et puiz que vos avez talant de savoir en la verité, je la voz dirai
                    volantier. Or m'escoutez.»</p>
                </div2>
                <div2 xml:id="d002c024" n="24">
                    <head>[II.24]</head>
                    <p xml:id="d002l33" n="1" rend="unnumbered"> «Vos me ditez et contez que len voz di[s]t: 'Lancelot, plus durs que piere, plus amer que fust, plus
                    nus et plus despoillez que fer, va t'en de ci'. En ce qu'il voz apella plus durs que piere puet hom une
                    merveilleuse parole entendre. Car toutez pieres sont durez de sa nature et meismemant l'une plus que l'autre.
                    Por la piere ou len trueve dur [f. 15r] té puet len entendre le peccheor, qui tant s'est endormi et demoré
                    en son pechié, qui si cuer en est si endurciz qu'il ne puet amollir ne por feu ne por eive. Por feu ne
                    puet il estre amoillé car l'ardor dou Saint Esperit ni puet entrer, car ne treuve leu por le vaisel qui
                    est ors et vielz del viel pechié que cill a amoncellez et escreuz de jor en jor. Por ce ne puet estre
                    amolliz car la parole del Saint Esperit, qui est la douce eive et la douce pluie, ne puet estre receue
                    en son cuer. Car Nostre Sire ne herbergera ja en leu ou son henemi soit, ainz volt que li ostelz ou il
                    vendra soit nettoiez et espurgez de toz vices et de toutes ordurez. Por celle entencion est li pecchieres
                    apellez pierres por la grant durté que Nostre Sire trouve en lui. Mes ce convient veor par fin droit coment
                    tu soiez plus durs que piere, ce est a dire coment tu soiez plus pecchierez que autre peccheor».</p>
                </div2>
                <div2 xml:id="d002c025" n="25">
                    <head>[II.25]</head>
                    <p xml:id="d002l34" n="1" rend="unnumbered"> Quant ili a ce dit, si comence a penser et maintenant respont: «Je te dirai coment tu es li plus pecchierres
                    d'autre peccheor. Tu as bien oї de trois serjant a cui li ricche hom bailla les besanz a acroistre et
                    a multiplier. Li dui qui plus en avoient receu en furent serjant buen et loial et sages et porveiant,
                    et li autres qui meins en avoit fu fauz et desloiauz. Or gardes se tu poroiez estre de ceuz serjanz a
                    cui Nostre Sire bailla les .III. besanz a multiplier. Il m'est avis qu'il t'a baillez assez plus. Car
                    cui ore regarderoit entre les chevalierz terrienz il ne trouveroit pas home a cui Nostre Sire donast tant
                    de grace com il t'avoit presté. Il te dona biauté a comble; il te dona senz et disscrecion de conoistre
                    li bien dou mal; il t'a doné proesse et ardemant. Aprés ce te dona buen cuer si largement que tu es toz
                    dis venus au desuz de ce que tu as comencié. Toutes ces chosez t'a presté Nostre Creator por ce qe tu
                    fussez sez chevalier et sez serjanz. Non el te dona mie por ce que cez vertus fussent en toi mortes, mes
                    escreues et dimondeez, come son serjant doit estre. Et tu en as esté si mauvés serjanz et si desloial
                    que tu l'en as degrepi et servi com henemi, que toz jors l'as guerroié et esté contre lui.</p>
                </div2>
                <div2 xml:id="d002c026" n="26">
                    <head>[II.26]</head>
                    <p xml:id="d002l35" n="1" rend="unnumbered"> «Or sacchiez por voir que tu as esté li mauvais soldoiers qui se part de son seignor si tost [f. 15v]
                    com ill a ses soudeez receuez, si vait aidier son henemi. Touz ausint as tu fet a Nostre Seignor: que
                    si tost com il t'ot paé bien et bel et richemant, tu les laissaz por aler servir celui qui touz jors le
                    gerroie, ce est li diable. Et ce ne fist pas nul home, au mien esciant, qui l'eust ausi bien paié com
                    il te paia: et por ce poes tu veoir bien que tu es plus durs que piere, et por ce ess tu peccheor plus
                    de nul autre pecchiere. Et encore, qui veli, puet len bien entendre piere en une autre maniere: car de
                    piere ist evie, ce est pitié que aucune genz ont del cuor, [come] es desers outre la Rouge Mer, la ou
                    li pueple Israel demora si lonc tenz. [La] vit om tout apertemant que li pueple avoit talant de boivre
                    [que] li uns se dementoit a l'autre tant que Moysez vini a une rouche dure et ancienne et dist tout ensint
                    com il eust doutance que ce ne poїst a venir: rouche] a tel planté que touz li pueple en ot a boivre et
                    estenchirent lor soi et des bestes.</p>
                </div2>
                <div2 xml:id="d002c027" n="27">
                    <head>[II.27]</head>
                    <p xml:id="d002l36" n="1" rend="unnumbered"> «Ensint puet ben dire que de piere oissi eve. Ausi avint aucune foiz del cors aucune pitié ist; mes de
                    toi n'en oissi onques nulle, par qoi tu puez veir tout apertemant que tu es plus durs que [f. 16r] pierre».
                    «Sire, fait Lancelot, or me ditez por que il le me dist que je estoie plus amer que fust». «Je t'el dirai,
                    fait li preudom. Or m'escoute. Je te moustre que en ton cor est tantez durtez, et la ou si grant durtés
                    est herbergiez ne puet nul doucor avoir, et se il remaint aucune chose nos ne devons pas cuider qu'il
                    remaigne rienz fors amer come amartume; [et amartume] est en toi si grant com la doucor i deust estre.
                    Donc tu es semblable al fust mort et poris ou nulle doucor est remés, fors tout amartume.</p>
                </div2>
                <div2 xml:id="d002c028" n="28">
                    <head>[II.28]</head>
                    <p xml:id="d002l37" n="1" rend="unnumbered"> «Or t'ai moustré coment tu ez plus durs que piere et plus amer que fust. Or est la tierce chose a moustrer
                    coment tu soiez plus nuz et plus despoillez que fier. De ceste f[i]er si parole li avangelistaz la ou
                    il parole dou jor de la Pasqe frorie quant Nostre Sirez Ihesu Criz vint en Ierusalin sor l'asne, le jor
                    qe les enfanz des Hebreuz chantoient encontre sa venue le douz chant de que Sainte Yglise fet chascun
                    an memoire a celui jor que len apelle le jor des Flors. Celui jor sermona li Haut Sire et li Haut Maistre
                    et li Haut Prophetes en la sainte cité de Ierusalin, en cui toute durté s'estoit herbergié. Et quant il
                    se fu travailiez touz jors et il se fu partis del sermon, il ne trouva en toute la ville qui le herberjast
                    ne li donast a mangier en son hostel, por qoi i[l] se parti de la ville de Jerusalem. Et quant il fu hors,
                    il trova en mi sa voie un fier qui mult estoit biauz et bien garni de fuillez et de branche, mes de fruit
                    n'i avoit il point. Nostre Sire vient a l'arbre, et quant il le vit si desgarniz de fruit, il en fu ausint
                    come corrociez, dont il maudit touz arbre qui ne porte fruit.</p>
                </div2>
                <div2 xml:id="d002c029" n="29">
                    <head>[II.29]</head>
                    <p xml:id="d002l38" n="1">«Ensi avint del fier de Jerusalin. Or esgarde se tu poroies estre autretiel, et plus nu et plus despoillé
                    qu'il ne fust ja.</p>
                    <p xml:id="d002l39" n="2"> Et quant li Haut Maistre vint a l'arbre il ne trova fruit dont il peust prendre s'il vousist, ne branche
                    soz qoi il poist reposer si li preust.</p>
                    <p xml:id="d002l40" n="3"> Mes quant li Saint Graal fu aportez la ou tu estoies, il te trova si desgarniz qu'il n'i avoit en toi
                    ne bone pensee ne bone volanté, mes vilz et ors et coinchié de luxure te trova il, et si desgarniz de
                    fuillez et de fruit et de branchez, ceest a dire de toutez euvrez; que len te dist puis la parole qe tu
                    me dis: 'Lancelot, plus dur que piere, plus amer que fust, plus nuz et plus despoillez que fier, va t'en
                    de ci'.</p>
                </div2>
                <div2 xml:id="d002c030" n="30">
                    <head>[II.30]</head>
                    <p xml:id="d002l41" n="1" rend="unnumbered"> «Certes, sire, fait Lancelot, tant rn'avez dit e mostré apertemant [f. 16v] que je conui bien que a droit
                    sui apellez piere et fust et f[i]er: car toutez les chosez que voz avés ditez sont erbergieez dedens moi.
                    Por ce que voz me ditez que je n'ai mie encore tant alé que je ne puisse encor bien retorner, se je me
                    vueil garder de rien cheoir en pecchié mortel, dont je creant premierement a Dieu et a vos aprés que ja
                    mes a la vie que je ai menei si mortielmant ne retornerai, ainz tendrai chastité et gardera mon cors au
                    plus netemant que je pourai. De sivre chevallerie et de faire d'armes ne me poroie ge pas encore tenir
                    tant que je fusse si sainz et si haitiez con je sui. Por ce ne laisseroie je pas chevallerie en tel haage
                    con je sui encore».</p>
                </div2>
                <div2 xml:id="d002c031" n="31">
                    <head>[II.31]</head>
                    <p xml:id="d002l42" n="1" rend="unnumbered"> Quant li preudom ot ceste parole, si en est mult lienz et dit a Lancelot: «Certes, se vos le pecchiez
                    la roine volez laissier, je vos di verainement que Nostre Sire vos envoieroit encontre conseil et voz
                    regarderoi en pitié et vos donroit pooir d'achever maintez chosez ou vos ne poés avenir por vostre pecchié».
                    «Sires, fet il, je le les en tel maniere que ja mes ne peccherai en li ne en autre».</p>
                </div2>
                <div2 xml:id="d002c032" n="32">
                    <head>[II.32]</head>
                    <p xml:id="d002l43" n="1" rend="unnumbered"> Quant li proudom l'ot, si li done tel penitance come il cuide que il puisse fere et le beneist et leprie
                    que il remaigne hui mes avec lui. Et il respont que fere li convient, car il n'a cheval sor qoi il puisse
                    monter, ne escu ne lance n'espee. «De ce vos aiderai je bien, fait li proudom, ainz demain a soir. Car
                    ci pres maint un mien frere chevalier qui m'envoiera cheval et armes et tout ce que mestier vos sera,
                    si tost con je li manderai». Et Lancelot dit que donc remandra il volantiers et «demorrai tant con vos
                    plaira». Et li proudom en est mult liez et mult joiant.</p>
                </div2>
                <div2 xml:id="d002c033" n="33">
                    <head>[II.33]</head>
                    <p xml:id="d002l44" n="1" rend="unnumbered"> Ensi demore Lancelot avec le preudomez qui sermone le bien a faire. Et tant li dit li ermitez parolez
                    que Lancelot s'en pent de la vie qu'ill a menee. Car il voit bien, s'il morist, qu'il perdist l'arme,
                    et le cors por avanture en fust maubailliz s'il poїst estre atainz. Por ce se repent mult qu'ill ot tant
                    folz amor vers la roine, car il i a mis son tenz. Si s'en blasme et hunist et cuide bein en son cuer que
                    ja mais, se Dieu plaist, n'i enchaira. Mais atant laisse ore li contez a parler de lui et retorne a Perceval.</p>
                </div2>
                <div2 xml:id="d002c034" n="34">
                    <head>[II.34]</head>
                    <p xml:id="d002l45" n="1">Or dit li contez que quant Lancelot se fu partis de Perceval, il [f. 17r] retorne por aler a la renclose
                    dont il cuidoit bien oїr novellez dou chevalier qui eschampez leur estoit. Et quant il vost retorner a
                    l[i], li avint qu'il ne pot trover nul droit sentier qui in celle part l'amenast. Et neporquant il s'adrece
                    ou il cuidoit que fust au miaus. Et tant ala Perceval par avanture que il juint. Et quant il fu a la chapele
                    si urta a la petite fenestre a la rencluse; elle li ovri maintenant come celle qui ne dormoit mie. Si
                    traist sa teste au plus ors qu'elle pot si li demande qu'il est.</p>
                    <p xml:id="d002l46" n="2"> Et il dist qu'il est un chevalier de la meison li rois Artus et a ill [n]om Perceval le Galloiz. Quant
                    elle oї son nom, si n'ot mult grant joie, car mult l'amoit, et bien le devoit faire come celle qui sa
                    niesse estoit. Et elle apelle chamberiere et li comande qu'elle li ovrist li us au chevalier qui la ors
                    atent, et trovast a mangier et le servist de quan qu'elle poroit, car c'este l'ome del monde qu'elle plus
                    aime. Cil de laienz font son comandemant et vienent a ll'uiz, s'il desferment et recoinent le chevalier
                    et le desarment et li donent a mangier.</p>
                    <p xml:id="d002l47" n="3"> Et il domande s'i[l] poura hui mais parler a la rencluse. «Sire, font il, nenil, mais demain aprés la
                    messe». Et il se soufre atant et se couche en un lit que cil de laienz li ont fait; si se reposa toute
                    la nuit come cil qui las estoit mult duremant.</p>
                    <lb/>
                    <p xml:id="d002l48" n="4">L'endemain quant li jors fu biaus et clers, se leva et ala oїr messe. Et quant il fu armés si vint a la
                    rencluse et si li dist: «Dame, por Dieu ditez moi novellez del chevalier que par si passa ier, celui par
                    cui vos deistez que vos le deviez bien conoistre: car il m'est mult tart que je sachie qu'il est». Quant
                    la dame ot ceste nouvellez, si li demande por qoi il est si venuz. «Por ce, fait il, que je ne serai ja
                    mes aesie devant que je l'aie trové et combatus me soie a llui. Car il m'a tant mesfet que je n'el poroie
                    laissier sans honte avoir».</p>
                    <p xml:id="d002l49" n="5"> «Ha! Perceval, fait la dame, que ce que vos ditez? Avés vos en talant de morir qui conbatre vos volez
                    a llui? Sovien vos de vostre frere qui furent morz d'armez et furent ocis por outrage. Et certes, se voz
                    en tel manieres [morez], ce sera doumajez granz et vostre pris en abassera mult. Et savés voz que vos
                    i perdrois, se voz a cel chevalier volez combatre? Je le vos dirai.</p>
                    <p xml:id="d002l50" n="6"> Il [f. 17v] est voirs que la grant Queste est comencé, dont voz estez conpains, ce m'est a vis, et sera
                    mené prochainemant a fin. Si est ensi que voz querés la Queste dou Saint Graal et vos i serez greignor
                    que voz ne cuidez se voz solemant vos soufrez de conbattre au chevalier que voz querez. Car ce savonz
                    nos bien, en ces paїs et en mainz autrez leus, qu'il seront .III. chevalier precieus qui auront le pris
                    de la Queste: si seront li dui virgen et li tiers chastez. De ces .II. virges est li chevalier que voz
                    querez li uns, et vos li autres, et li tiers Boort de Gaunes. Por sez .III. sera la Queste achevee. Et
                    puis que Nostre Sire voz aparelle henor avoir, mult seroit doumages se voz entretant prochassiez vostre
                    mort. Et vos l'aust bien se vos conbatrés a celui que voz querez; car, sanz faille, il est li miaudre
                    que vos ne autre coneisse».</p>
                    <p xml:id="d002l51" n="7"> «Dame, fait Perceval, il me semble, a ce que vos me contez de mes freres, que vos sacchois qui je sui».
                    «Je le sai bien, fait elle, et bien le dois savoir. car je sui vostre ante et vos estez mez niez. Ne doutés
                    mie se je sui en si povre leu; sacchois verainemant que je sui celle que len apelloit jadis la reine de
                    la Terre Gaste, et vos meismez de vostre aage me veistez ja en autre leu que je ne sui hore, car je estoie
                    une des plus bellez damez dou monde et des plus richez. Et neporquant celle ricchesse ne me plot onquez
                    ne m'abelli tant con fait ceste povreté ou je sui orendroit, qui est ricchesse a Dieu».</p>
                    <lb/>
                    <p xml:id="d002l52" n="8"> Quant Perceval ot escouté si comenca a plorer mult duremant de la pitié qu'il en a, et bien s'apercuit
                    qu'il la coneust a son tans. Et lors s'asiet devant lui et li demande nouvellez de sa mere et de sez parenz.
                    «Coment, fet elle, biau niés, ne savez vos nulles novellez de vostre mere?». «Certes, dame, fait il, nenil:
                    je ne sai s'elle est morte ou vive. Mais maintes fois m'est avenu en mon dormant et dissoit qu'elle se
                    devroit plus plaindre de moi que loer, qu'elle dissoit que je l'avoie morte et maubainé». Qant la dame
                    ot ceste parole si respont mult iree et pensive: «Certez, biaus niez, a vostre mere veoir avés vos failli,
                    se n'est se songe non: car elle est morte puis que vos alastez a la cort le rois Artus». «Dame, fait il,
                    coment fu ce?». «Par foi, fait elle, je le vos dirai: il est voirs qe vostre mere ot si grant duel de
                    [f. 18r] vostre departemant que li jor meesmes, si tost com elle fu confessò, morut». «Or ait Diex, fait
                    Perceval, merci de la soe arme, que certes ce poise moi mult duremant; mes puis que si est avenu, a soufrir
                    le nos convient, car assez me sui alez et venus que je rien ne seusse. Mais de cel chevalier que je quier,
                    por ce savés me vos enseigner qu'il est et dont, [et] se ce est cil qui aporta les armes vermoillez a
                    cort?». «Oїl, fet elle, voir; dont vint il a droit, car autremant n'i deusoit il venir mie; si vos dirai
                    por quel senefeance ce fu.</p>
                    <lb/>
                    <p xml:id="d002l53" n="9"> «Vos savez que puis l'avenemant Ihesu Crisi a eu .III. principains tables el monde. La premiere la Table
                    Ihesu Crisi o li apostrez mangerent plusor foiz. Celle fu Table qui sostenoit les cors et repaissoit armes
                    de la viande dou ciel. A celle Table furent li frerez qui estoient une mainee et une meisme chose en cor
                    et en arme; dont Davit dit, li prophete, en son livre une merveilleuse parole: 'mult est, dist il, bone
                    chose quant frerez habitent ensemble a une volanté et a une evre'. Por les frerez qui a cellez table furent,
                    puet len intendre ceste chose: car entr'aus i a peis et concorde et pasiense et toutez autres bones euvres.
                    A celle Table establi li Amans verais qui fu crucefiez por nostre redemsion.</p>
                    <lb/>
                    <p xml:id="d002l54" n="10"> «Aprés celle fu un autre [f. 18v] stabli en semblance et en remenbrance de celui: ou fu la Table dou
                    Saint Graal, dont si grant miracle furent veue jadis en ceste paїs au tenz Josep de Harimacie, el tenz
                    que crestienz furent aporté premierement en ceste terre, que tuit crestienz et tout preudomes devroient
                    avoir mes tous jors avec elz ceste miracle en remenbranz. Il avint que au tenz Josep de Harimacie vint
                    en ceste terre o [lui] grant pueple, et tant qu'il puissent bien estre par cont .IIII. mile, touz povres
                    hom. Et quant il furent mult descuré il ont paor qe viande ne leur fausist, por ce que si grant pueple
                    de gent avoit entr'aus. Un jor erroient par une foreste ou il ne troverent que mangier ne gent nulle.
                    Si en furent mult esmaié, car il n'avoient encore ce apris ensi com il sirent celui jor qu'il furent a
                    grant mesaise; et l'endemain chercherent amont et aval et ne troverent que une feme qui aportoi[t] .VI.
                    painz d'orse, et il les achatent. Et quant il les vostrent iluec despartir si mu[n]t ira et corros entr'aus,
                    car li uns ne se voloient acorder a ce que li autrez voloient faire. Si est tost anuncié a Josep, dont
                    il fu mult corrociez quant il l'ot. Si comande que li .VI. pain fusten aportez devant lui, et len li aporta.
                    Si vindrent cil qui les avoient achaté, et lors sot por la bouche de ciauz qu'il ne se voloient acorder
                    as autrez. Lors comanda au pueple tut qu'il s'aseissent ausi con s'il fussent a la Sene. Et il despensa
                    les pains et [les] mist sa et la et mist le Saint Graal el chief de la table, por la cui veue foisonerent
                    li .VI. painz, si que tout li pueple, dont il avoit bien .IIII. mile, enfurent repeu et rasaisiez. Et
                    quant il virent celle miracle si rendirent grace a Nostre Seignor de ce qu'il les avoit si apartemant
                    secorru.</p>
                    <lb/>
                    <p xml:id="d002l55" n="11"> «En celle Table avoit un siege ou li fil Josep se devoit seoir. Cel siege estoit establis a ce que li
                    maistrez d'euz et li pastres s'i aseist, ne a nulle autre chose n'estoit charrez ne benoiz, si con l'estorie
                    le devise; ensi l'avoit receu Josep, con li apostre doit avoir sor crestienz. Et en ce siege l'avoit Nostre
                    Sire assiz: por ce n'i avoit nul si ardis qui s'i osast asijer. Sil siege avoit esté por celui siege que
                    [f. 19r] Nostre Seignor fist le jor de la Sene, quant il fu entre sez apostrez come pastor et come frere.
                    Et tout ausi come il estoit sires et mestrez de tout sez apostres, tout ausi estoit cil Josephe maistrez
                    et encemence do touz ciaus qui en la Table dou Saint Graal seoient: il en devoit estre maistrez et frerez.
                    Mes il avint, quant il furent venus en ceste paїs et il orent esté grant tens por les estranges terres,
                    [que] cil qui devoient estre frere, qui estoient parent Josep, orent envie de ce que Nostre Sire l'eut
                    plus aut d'elz levez et de ce qu'il l'avoit esleuz a meillor de lor conpaignie. Il en parlent tant celeemant
                    et distrent qu'il n'est pas soficient maistre, car d'ausi haut lingnage sont il com il estoit, et por
                    ce ne se tendront il plus a leur desciple ne maistre ne l'apelleroient.<lb/>«L'endemain fu li pueple montés
                    en un aut tertre. Quant les tables furent misez et il vostrent aseoir Josephez en son aut siege, si li
                    contredist li uns des frerez, et s'i asist veiant touz. Mais maintenant ne avint tel miracle que la terre
                    sorbi soz cellui qui s'i estoit assiz. Et ceste miracle fu tantost seu par ceste paїs, dont li siege fu
                    puis apellez Siege Perilleuz. Si ne fu puis nul si ardiz qui s'i haseist, fors cil qui Nostre Sires avoit
                    esleu.</p>
                    <lb/>
                    <p xml:id="d002l56" n="12"> «Aprés ceste Table fu la Table Reonde por le conseil Merlin, qui ne fu pas establie sanz grant senefiance:
                    car en ce qu'elle est apellee Table Reonde est entendue [la reondece et] l'espasse del monde, [et] par
                    la contance des planetez et des elemenz dou firmamant, qui est sustance des elemens, voit len les estoillez
                    dont li filozofe parlerent, dont par lumiere qe la Table Reonde est senefiez li mondes a droit. Car vos
                    poés veoir que de toutez chevalleriez ore repairent sont li chevalier de la Table Reonde. Et quant Diez
                    done lor tel grace qui en est receu a conpaignon, il s'en tienent plus a heneure que s'il avoient tout
                    li monde gaagné; et voit le bien qu'il en laissent leur terrez et lor perez et lor merez et lor femez
                    et lor enfanz por estre de vos. Et roiz meesmez. Et voz meismes avez veu sauvement, car puis que vos partistez
                    de vostre mere et len vos ot fait conpaignon de la Table Reonde, ne ustez vos talant de revenir, ainz
                    fust [f. 19v] maintenant surpris de la furare qui doit estre en siaus qui en sont conpaignonz.</p>
                    <lb/>
                    <p xml:id="d002l57" n="13"> «Quant Merlin ot la Table Reonde [establie, si dist il que par cels qui en seroient conpaignon savroit
                    len la verité] del Graal, dont len ne puet veir nulle [signe au tenz Merlin]. Si ne len li demande s'il
                    poroit conoistre ciaus de la Table Reonde qui plus vauroient. Et il respondi que ciaus seront qui l'acheveront:
                    'li dui virge et li tiers chaste. Li uns des trois passera son pere autant com lion passe leupart de poir
                    et de ardemant; et cil devra estre tenuz a maistre et a pastor desur touz les autrez; et toz jors falleront
                    li conpaignon de la Table Reonde aprés le Graal dusque atant que Nostre Sire l'envoiera entr'aus si soudainement
                    que ce sera mervoille'.</p>
                    <lb/>
                    <p xml:id="d002l58" n="14"> «Quant cil oirent celle parole si distrent: 'Or Merlin, puis que cil sera si preudom com tu dis, tu devrois
                    faire un propre siege que nus autrez ne s'aseist sor lui seulemant ne fust [si] seignor par desorz touz
                    les autrez qui chascun le poist veir'. 'Si, ferai je', fet Marlin. Lors fist un siege entre les autrez
                    granz et merveilloz. Quant il l'ot fait, si comenca a baisier et puis dist que ce faissoit il por l'amor
                    dou Bon Chevalier qui s'i reposeroit. Et cil demandent: 'Merlin, que poura de cel siege avenir?'. 'Certez,
                    fait il, grant merveillez,</p>
                </div2>
                <div2 xml:id="d002c035" n="35">
                    <head>[II.35]</head>
                    <p xml:id="d002l59" n="1"> que ja mes nul ni s'i asetra qui ni soit mort ou maaignez dusque tant qe li Verais Chevalier se reposera'.
                    'Et nom Dieu, firent il, il se metroit en grant perilz?'. 'En ce metroit il, fait Merlin; et par les perilz
                    qu'il i avra ait il nom Siege Perilleuz. Et maint chevalier vont estre mors qui n'estoient mie digne qu'il
                    s'i aseissent'.</p>
                    <lb/>
                    <p xml:id="d002l60" n="2"> «Or vos dirai por quel maniere [li chevaliers] vint a cort en armez vermoille. Vos savez bien que Ihesu
                    Crist vint tout propremant entre ses apostlez et menez a la Table de la Cene. Aprés fu senefiez Josephez
                    a la Table del Saint Graal ou a la Table Reonde, par tel chevalier. [Nostre Sires] promist a ssez apostelz
                    devant sa Passion qu'il les verroit reconforter; il se tendirent tuit a ceste promise trist et esmaié
                    jusque au jor de la Pentecoste, quant il estoient tuit ensenble en une maison et li huis estoient croz
                    et li Saint Esperit descendi entr'auz en guise de feu et le reconforta et le aseura de ce dont il estoient
                    en doutance. Et lors les fist despartir et les envoia par les terrez por preichier au pueple enseigner
                    le Saint Evangile. Ensi avint as apostlez [f. 20r] le jor de la Pentecoste que Nostre Sire le vient reconforter.
                    Et si m'est avis que en ceste maniere de semblance vos vint reconforter le Chivalier que vos devez tenir
                    a mestre et as pastors.</p>
                </div2>
                <div2 xml:id="d002c036" n="36">
                    <head>[II.36]</head>
                    <p xml:id="d002l61" n="1"> Car tout ausi con Nostre Sire vint en semblance de feu, ausi vint li Chevalier en vermoillez armes qui
                    sont de color a feu en semblance. Ausi com l'uis de la maison ou li apostlez estoient furent cloz a la
                    venue Nostre Seignor, ausi furent les portes de vostre palez fermeez devant ce que il venist. Dont il
                    vint si soudainemant entre voz qu'il n'i ot si sage qui seust dont il vint. Le jor meesme fu enprise la
                    Queste dou saint Graal, si ne sara ja mes leissiee devant que len sacchie l'avanture dou Saint Graal et
                    de la Lance, et por que ce est qe les mervoillez en sont tantes avenuez en ceste paїs. Or vos ai dit la
                    verité dou Chevalier por ce que vos ne voz conbatez ja encontre lui. Car bien sachiez que voz ne le devez
                    mie fere por la conpaignie de la Table Reonde, et por ce que voz n'aurez duree encontre lui, car trop
                    est mieudrez chevalier de voz».</p>
                    <lb/>
                    <p xml:id="d002l62" n="2"> «Dame, fait Perceval, tant m'avez dit que ja mez n'aurai talant de conbatre encontre lui. Mes por Dieu
                    ensignés moi que je porai fere et comant je le porai trover. Car se je a conpaignon l'avoie, je ne me
                    partiroie ja mes de lui tant com je le puisse sivre». «De ce, fet elle, voz conseillerai jeau miaus que
                    je pourai. Car orendroit ne voz porai je dire ou il set, mes l'enseignemant por qoi vos le porois plus
                    tost trover vos enseignerai je bien; et lors quant voz l'auroiz trovez, si li tenez conpaignie au plus
                    que voz porois. Vos en irois tout droit au chastel que len apelle Got, ou ill a une soe coisine germaine
                    por cui amor je cuit bien que il se erberja her soir. Et cil vos sauront enseingner quel part ill ala,
                    si li sivrez au plus tost que voz porez. Et [se] cil ne voz en diront rienz, si vos en alez droit au chastel
                    de Corbenic, la ou li roiz Maaignez maint que voz veistez jadis. Iluec sai je bien voz en orois novellez
                    veraies, s'il vos avendroit isi que vos le troverez ailorz».</p>
                </div2>
                <div2 xml:id="d002c037" n="37">
                    <head>[II.37]</head>
                    <p xml:id="d002l63" n="1"> Ensi parlerent dou Chevalier entre Perceval et la recluse tant qu'il fu bien ore de midi. Et lors dit
                    la dame: «Biauz niez, vos remandroiz hui mez o moi, si en serez assez plus aesiez. Car ill a si lonc tenz
                    que ne vos vi mes [f. 20v] que mult me sera grief de vostre departemant». «Dame, fet il, je ai tant a
                    fere que a poine porai je remanoir: et por Dieu vos pri que voz me laissiez aler». «Certes, fet elle,
                    par mon congé ne voz remuerez vos me hui; mes domain, si tost con voz aurois oї messe, vos donroi je conjé
                    volantiers». Et il dit que [d]onqez se remandra il. Si se fet tantost desarmer; et cil de laienz mettent
                    la table, si mangerent de tel viande con Diez leur ot prestee a grant planté et a grant feste.</p>
                    <lb/>
                    <p xml:id="d002l64" n="2">Cele nuit demora isi Perceval, et parlerent assez ensemble entre lui et sa ante dou Chevalier et de autre
                    chose. Si li dit la dame: «Biauz niés, il est isi que voz estez gardés dusque a cestui jor en tel maniere
                    que vostre verginitez ne fu maumise ne enpiree, ne onquez ne seustes veraiemant que covoitise de charnel
                    asemblemant d'ome et de feme fu. Et il voz est bien mestier; car se tant vos fust avenus que vostre char
                    fust violee, par corrosion de virginité, a estre principauz de la Queste dou Saint Graal ausiez vos failli,
                    ausi com a fet Lancelot dou Lac, qui par ses chaufement de char et por sa maleurose luxure, a perdu grant
                    tens de mener a fin, ce dont tout li autre ont esté en poine et sont encore. Et por ce vos pri que vos
                    vos gardés si sainz et si nez come Vostre Sire vos i mist en chevallerie, si que vos puissiez venir virge
                    et nez devant le Saint Graal, et sanz teche de luxure. Et certes ce sera une des plus belle proesse que
                    nul chevalier feist onquez: car de toz ciauz de la Table Reonde ni ha il un tout seul qui ne soit mesfet
                    en virginitez, fors vos et Galaaz, li Buen Chevalier de cui je voz parolle». Et il dit, se Diex plest,
                    qu'il se gardera si bien cun a fere le convient.<lb/>Tot celui jor demora laenz Perceval et mult le chastia
                    sa ante et amonesta de bien fere. Mes sor toute rienz li pria que il gardast sa char saintemant ensi com
                    il doit faire, et il li creante que si fera il.</p>
                    <p xml:id="d002l65" n="3"> Quant il orent ensi parlé dou Chevalier et de la cort li roiz Artus, si li demande Perceval por quele
                    acheison elle s'estoit mise en si sauvage leu et avoit laissiee sa terre. «Por Dieu, biaus niez, fet ele,
                    ce fu por por de mort que je m'en foї ca. Car vos savez bien, quant vos en alastez a cort, [que] avoit
                    mesire li roi Pellez guerre encontre le roi Herlain; don il avint que si tost come [f. 21r] mes sires
                    fu mort, je, qui feme paureuse estoie, oї dire qu'il m'ocirroit s'il me peust prandre. Si pris maintenant
                    grant partie de mon avoir et m'en fuї en ceste sauvage leu, por que je ne fusse trovee; maintenant fis
                    fere ceste reclus et ceste mesun tele con voz la veez, et amene mon chapellain avec moi et toute ma mesnee,
                    si entre en ceste reclus par tel maniere que ja mes, se Dieu plest, n'en istrai tant con je vive, ainz
                    finiré el servige Nostre Seignor et enseré le remanant de ma vie, se Dieu plest». «Par foi, fet Perceval,
                    si ha mult merveilleuse avanture. Mes or me dites que vostre fil Diebel devint; car je desir mult a savoir
                    coment il le fet». «Certez, fet elle, il ala servir le roi Pellés vostre parant par armes, et je puis
                    oї dire qu'il l'a fet chevalier; et bien a .II. anz passé que je nel vi; et va sivant les tornoiement
                    por la Grant Bretaigne. Mes je cuit que voz le troverez a Corbenic, se vos i alez». [«Certes, fet il,
                    se je n'i aloie fors por lui veoir, si iré ge, car molt desir a fere li conpaignie».] «Par foi, fet elle,
                    je voudrois mult volantiers qu'il voz aust trové, car adonc seroi je aseur se vos estiez ensenble».</p>
                    <lb/>
                    <p xml:id="d002l66" n="4">Ensi demore Perceval avec sa ante celui jor; et l'endemain si tost com il ot oї messe il se fu armez et
                    partiz de laianz et chevauche tout le jor entier par mi la foreste, qui estoit grant a merveille, en tel
                    maniere qu'il ne encontre ne home ne feme. Aprés vespres li avint qu'il oї une cloiche soner sor destre;
                    et il torne celle part, car bien set que ce est maison de religion ou hermitagez. Quant ill a un poi alé,
                    si voit que ce est meison de religion, cros de mur et de fossez granz et parfont. Et il vient a la porte
                    et apelle tant que len li ovri. Et quant cil de laiens le voient armé, si pensent tantost qu'il est des
                    chevalier erranz, si le font desarmer et le rechoivent a mult belle chiere. Si pristrent son cheval et
                    le menent en l'estable et li donent fainz et vaine a grant planté. Et uns des frerez le maine en une chanbre
                    por desarmer. Celle nuit fu laienz herbergiez au miaus que li frerez porent. Avint qu'il fu couchiez et
                    endormi, si se reposa dusque a hore de prime. Lors se leva et ala oїr messe laenz meismez.</p>
                    <p xml:id="d002l67" n="5"> Quant il fu entré el mostier, si vit a destre partie une prones de fer ou il avoit dedanz uns des frerez
                    de laienz [f. 21v] qui estoit revestuz des armes Nostre Seignor et voloit comencier la messe. Si se tome
                    celle part, con cil qui avoit talant d'oїr le servise, et vint au pronez, et cuide dedanz entrer, mes
                    il ne fera, ce li est avis, quant il n'i pot point trover d'entree. Si se soufre atant et s'agenoille
                    par deors, et regarde le prestre et voit un lit mult noblemant atorné si come de draz de soie et d'autres
                    chosez; car il n'i avoit nulle rien se blanche non. Et Perceval esgarde le lit et voit bien [et] avise
                    tant qu'il set bien qui dedanz gist un home ou feme, et si semble si tres biauz que onqes mes n'avoit
                    veu si biauz lit, mes il ne set mie qui est dedenz car il ot covert son vis d'une toaille bianche et si
                    bien que len ne pooit tro veoir.</p>
                </div2>
                <div2 xml:id="d002c038" n="38">
                    <head>[II.38]</head>
                    <p xml:id="d002l68" n="1" rend="unnumbered"> Quant il voit qu'il museroit por noiant, si le laisse a regarder et entent au servise que li preudomez
                    avoit comencié. Quant vint a cel point que li prestrez voloit lever le cors Nostre Seignor, si se drece
                    en son seant cil qui ou lit gisoit et descovri son chief. Et il estoit uns home mult vielz et mult chenus,
                    et ot une corone d'or en sa teste et toutes les espaulez nuez [et] descovertes et tout ce devant dusque
                    a l'unbri. Mes quant Perceval le regarde, si voit qu'il avoit le cors tout de plaiez navré et les spaulles
                    et les braz et les vis. Et quant ce avint que li prestrez moustra apertemant le cors Ihesu Crist, et cil
                    tendi sez mainz encontre et comenca a crier et dist: «Biaus douz peres, ne m'obliez mie de ma ame!», ne
                    puis ne se vont recoucher, ainz fu touz en proiere et en orizon, et ot le mainz dreeciez envers son creator,
                    et ot toutezvoiez la corone d'or en sa teste. Mult entendi Perceval a regarder l'ome qui en son lit se
                    seoit, car trop li senble mesaisez des plaiez qu'ill a, et le voit si viel par semblant q'il cuide bien
                    qu'il ait .III. cenz anz d'aage. Et il le regarde tout ades, car il tient ceste chose a trop grant mervoille.
                    Et voit que, quant la messe fu chantee, li prestrez prist entre sez mains Corpus Domini et li porta a
                    celui qui gisoit ou lit et li dona a user. Et maintenant qu'il l'ot receu, il osta sa corone de sa teste
                    et la fist metre sor l'autel, et se recoucha en son lit ausi com il estoit devant, et fu covers si qu'il
                    ni i paroit rien de lui. Maintenant se desvesti li prestez con cil qui avoit la messe chantee.<lb/>Quant
                    Perceval ot veue ceste chose, si oissi dou mostier et vint a la chambre ou il avoit [f. 22r] geu, et apella
                    un des frerez de laienz et li dit: «Sire, por Dieu dites a moi ce que je voz demanderé: car je cuit bien
                    que voz en sacchiez la verité». «Sire chevalier, fet li frerez, dites ce qe est et seje le sei je le voz
                    diré volantiers, se je le puis fere ne dei». «Par foi, fet il, voz diré ce que est: je fui orendroit en
                    celle yglise ou je oї messe, et la ai ge escoutoie le servise, si vi [en] une pernel devant autel en un
                    lit gesir un home de tres grant aage, une corone d'or en sa teste. Et quant il se dreca en son seant,
                    je vi q'il estoit tout plaiez amont et aval. Et apres ce que la messe fu chantee si li dona li prestez
                    a user Corpus Domini. Et maintenant qu'il l'ot use se coucha et osta la corone de sa teste et la mist
                    sor l'autel. Biaus sire, ce me semble que ce soit grant senefiance; si le voudroie savoir s'il pooit estre;
                    por ce vos pri que voz me diois la verités». «Certes, dist li preudomes, molt volantiers.</p>
                </div2>
                <div2 xml:id="d002c039" n="39">
                    <head>[II.39]</head>
                    <p xml:id="d002l69" n="1" rend="unnumbered"> «Il fu voires, fet li frerez, bien l'avés oї dire a plusor genz, qe Josep d'Arimacie, li proudomes et
                    li verais chevalier, fu premierement envoiez en ceste terre por ce que il plantast et [e]defiast sainte
                    igliçe [et] cristianté a l'aide de son [f. 22v] criator. Quant il fu ci venus si soufri mort et persecussion
                    et mult de aversitez que li henemi de la Loi li faissoient, car a cel tenz avoit en ceste paїs ou nos
                    somes orendroit, un roi que len apelloit Crudel. Cestui estoit li plus cruel et li plus fellon homes dou
                    monde, sanz pitié et sanz humilité. Quant il oї dire que li cristienz estoient en sa terre, que il avoient
                    aporté avec elz un presieuz vaisel et si merveilleus que de la grace dou vaisel se vivoient il presque
                    tuit, si tint ceste parole a fable. Et len li certifia plus et plus et il dient que ce est verité. Et
                    il dit que ce saura il par tenz. Si prist Josep et ses filz et un des ses neveuz et dusque a cent de ceus
                    que il avoit esleu a estre mestre et pastor desor la crestianité. Qant il les ot pris et mis en prison
                    si les tint a mult malaise. Mes il avient avec aus le Saint Vaisel por qoi il ne doutoient rien de chose
                    qui a viande corporelz convenist. Li rois le tient en sa prison en tel maniere que il ne lor dona qe mangier
                    ne que boivre .XL. jors, et bien ot defendu que nus ne fust si ardiz que d'auz s'entremeist dedanz celui
                    terme. [Si] fu la nouvelle allee par toutez les terrez ou Josep avoit esté, que li roi Crudel le tenoit
                    en sa prison et grant partie des crestiens; et tant que li roiz Mordrains, qui estoit vers le partiez
                    de Jerusalem et tenoit la cité de Saraz et la terre avoit esté convertie por le paroles Josep et par les
                    preeschemant de Josephes son filz, oї parler des serjanz Ihesu Crist qui estoient malemant mené. Si en
                    fu mult dolanz: car por le conseil Josep et de son filz si avoit il retrovee sa terre que Tolomé li voloit
                    tollir, et tollue li aust se ne fust li consiaus Josephe le fil Josep, et l'aide de son serorge que len
                    apelloit Serafe.</p>
                </div2>
                <div2 xml:id="d002c040" n="40">
                    <head>[II.40]</head>
                    <p xml:id="d002l70" n="1" rend="unnumbered"> Quant il sot verainemant qu'il estoit en prison, si dit qu'il feroit son pooir d'aus delivrer. Il semont
                    ses homes tant com il en pot avoir en haste et se mistrent en la mer gami d'armez et de chevalz et fist
                    tant que en ceste paїs vint a navie. Quant il fu arivés et sez genz, si manda au roi Crudel que s'il ne
                    li [f. 23r] rendroit les crestiens, il li toudroit la terre et le deseriteroit dou tout. Et cil nel prisa
                    mie gramant, ainz ala encontre lui a ost. Si s'asemblent les unez genz as autrez; et avint por le plasir
                    Nostre Seignor que les crestienz orent la victorie, et li rois Crudel fu occis entre lui et sa gent. Ensi
                    avint que li rois Mordrains, qui Evalac estoit apellez devant que il fust crestienz, l'ot en bataille
                    si bien fet que tout sez homez li tenoient a mervoille. Et quant il l'orent desarmé si trouverent qu'il
                    ot tantes plaiez que uns aut[r]es home en fust mort. Il li demanderent coment il estoit, et il dit qu'il
                    ne se sentoit ne plaie nebleceure que il aust. Il fist Josep et les autres crestien trere hors de la prison;
                    et quant il vit Josephes son filz si lor fist mult grant joie. Et Josephez le demande qi ll'avoit amené
                    en celle part, et il dist qu'il estoit venus por lui delivrer.<lb/>«Quant il vint a l'endemain que li
                    crestienz furent devant la table dou Saint Graal et firent leur orizon. Et quant ce fu chose que Josephes,
                    qui mestrez estoit d'aus, se fu revestuz por aler au Saint Graal, et il estoit en tel servise, li roiz
                    Evalac, qui touz jors avoit desiré le Saint Graal veoїr apertemant s'il pooit estre, se tret plus pres
                    qu'il ne deust; lors descendi une voiz entr'aus et dist au rois: 'Rois, ne aler plus pres'. Cil qui tant
                    estoit ardanz et desiranz de lui veoir que langue nel poroit dire ne cuer penser, por la grant biauté
                    qu'il veoit si se tret avant plus. Maintenant descendi une nue que li tolli la veue des elz et le pooir
                    dou cors; et ce fu en tel maniere q'il ne veoit goute et ne se pooit aider se petit non.</p>
                </div2>
                <div2 xml:id="d002c041" n="41">
                    <head>[II.41]</head>
                    <p xml:id="d002l71" n="1"> «Quant il vit qu'il avoit le comandement Nostre Sire trespassee si dist, oiant toz li pueple: 'Biau Sire
                    Deu Ihesu Crist, que a cestui point m'avés mostré que follie est de trespasser vostre comandement, ensi
                    veraiement com cist fleus me plest que vos m'avés envoiez et com je le soufre de bone volanté, [f. 23v]
                    isi m'otroiés voz por vostre plasir en guererdon [de] mon servise que je ne muere devant ce jor que li
                    Buen Chevalier, li novesme de mon lingnage, cil qui doie le mervoillez dou Saint Graal veoir apertement,
                    me viegne visiter, si que je le puisse acoller et baisier'. Quant li rois ot fait sa proiere et sa requeste
                    a Damedieu, si respondi la vois qui dit: 'Or ne t'esmaier, que Nostre Sire a oїe ta proiere. Ta volanté
                    sera aconplie de ceste chose, qe cil chevalier que tu demandez te verra veoir et au terme qu'il vendra
                    davant toi te sera la veue de tez elz randue si que tu le veras apertemant; et lors seront tes plaiez
                    saneez, que davant ce ja ne rajondront'.</p>
                    <lb/>
                    <p xml:id="d002l72" n="2"> «Ensi parla la vois au roi et li promist que il veroit la venue de cel Chevalier que ill a tant desiré.
                    Il nos semble qu'il nos dit voir de toutez chosez: car ill a ja passez trois cent anz que ceste avanture
                    li avient, il ne vit puis goute que ce fu, ne sez plaiez ne furent saneez, ne ne se pot aidier. Et ja
                    est li Chevalier en ceste paїs, si com nos avonz oї dire, cil qui celle avanture doit mener a chief. Et
                    par les singnez que noz avonz veu, penson nos bien que encore veroit il et auroit le pooir de sez menbrez;
                    mes aprés ce ne vivra longuemant.</p>
                    <lb/>
                    <p xml:id="d002l73" n="3">«Ensi avint dou roi Evallac con je vos ai conté. Or sacchiez verainemant que ce est cil rois que voz avez
                    hui veu; que ha puis vescu .C. anz si saintement et si religieusemant qe onques ne gosta de viande terriene
                    fors de celle que len mostre au sacremant de la messe, ce est li cors Ihesu Crist. Et ce poistez voz veoir
                    cieremant hui: car si tost com li prestez ot la messe chantee, si porta il au roi Corpus Domini, et li
                    fist user. Si a insi atanduz li roiz des le tanz Josephez dusque a la venue de celui chevalier qu'ill
                    a tant desiré a veoir. Si fet tout autresi come Simeon li veus fist qui tant atendi le venue de Nostre
                    Sauveor que il fu aportez el tenple, et le recut li proudoez entre ses braz, liez et joiant de ce que
                    sa promesse estoit aconplie. Que li Sainz Esperit li avoit fet savoir que il ne morroit ja davant ce que
                    il auroit veu Jesu Crist; et quant il les vit il chanta la douz chanson dont David li profetez fet remenbrance
                    en son livre.</p>
                    <p xml:id="d002l74" n="4"> Et ensi con cil atendent le grant desirier de veoir Ihesu Crist, li fil Dieu, li aut Prophete, li souverain
                    Pastre, ausi a cist rois atendu tant la venue Galaaz li virgen, li Veraus Chevalier et le perfet.<lb/>«Or
                    vos hai dit de ce que voz m'avez demandé la veritez, [f. 24r] issi com il avint. Or voz pri je qe voz
                    me ditez qui vos estez». Et il dit qu'il estoit de la meison le roiz Artuz et conpaignon de la Table Reonde
                    et a nom Perceval li Galloiz.</p>
                </div2>
                <div2 xml:id="d002c042" n="42">
                    <head>[II.42]</head>
                    <p xml:id="d002l75" n="1" rend="unnumbered"> Qant li proudomez ot son coisin, si li fet mult grant joie, car maintez foiz en avoit oї parler. Si li
                    prie que il demor mes hui laient: si li firont li frere de laienc feste. Mes il dit qu'ill a tant a ffere
                    qu'il ne demoreroit en nulle maniere, et por ce li en convient partir. Si demande ses armes et len li
                    aporte. Et quant il est touz aparoillez, si se part de laianz et chevauche par mi la foreste dusque a
                    ore de midi. Si le mene ses cheminz en une vallee.<lb/>Et lors encontra dusque a .XX. homes armez qui
                    portoient une biere chevalleresse et un home dedanz qui estoit occis novellemant. Qant il voient Perceval,
                    si li demandent dont il est, e il lor dit qu'il est de la maison li roiz Artuz; et il crient tuit ensemble:
                    «Or a lini! » Et quant il ot ce, si s'apareille de defendre au miaus que il puet et s'adrece a celui qui
                    premier li vint encontre; si le fiert si durement qu'il le porte a terre, le cheval sor le corz. Et quant
                    il cuide parfere son pondre, si ne puet, car plus de .VII. le fierent sor l'escu et li autre li ocient
                    son cheval si que il chiet a terre. Et il se cuide relever, con cil qui estoit de tres grant proesse,
                    et tret l'espee et s'aparoille de defendre. Mes li autre li corrent sus si angoisseusement que defance
                    n'i a mestier, et il le fierent sor l'escu et sor li haume et li donont tant de couz que il ne se puet
                    retenir en estant, ainz vole jus et frali des uns des genoilz a terre. Et il fierent sor lui et maillent
                    et le menent a ce qe il l'eussent occis tout maintenant, a ce qu'il li avoient ja arachié li aume de la
                    teste a fine force, s'en fust li Chevalier as armes vermoillez que avanture l'a mené en celle part.</p>
                </div2>
                <div2 xml:id="d002c043" n="43">
                    <head>[II.43]</head>
                    <p xml:id="d002l76" n="1" rend="unnumbered"> Quant il voit le chavalier a pié tout seul entre ses hemenis qui occire le voloient, si s'adrece celle
                    part quant li cheval puet aler, et lors s'escrie de loinz: «Laissiez le chevalier!». Si se met entr'aus
                    le glavie esloingné et fiert un d'aus si duremant que il le porte a terre; et met main a l'espee quant
                    li glaive fu froissiez; si point amont et aval et fiert a destre et a senestre si merveilleusemant que
                    il nen ataint nul a droit couz que il nel face voler a terre. Si la fet si bien en poi d'ore as granz
                    couz que il lor dome a la grant vistece don il estoit [f. 24v] plainz, qu'il n'i a nul si hardiz d'auz
                    touz qu'il l'osast atendre; ainz s'en vont li uns ci et li autre la et se departent en tel maniere par
                    mi la foreste qui grant estoit, et que il ne porent mes un sol veoir fors que troiz, don Perseval avoit
                    un abatuz et navré et li Bonz Chevalier les autres .II.. Et quant il voit que il sont isi tout partiz
                    [et] que Perceval nen a mes garde, si se remet en son chemin et se refiert en la foreste la ou il la voit
                    plus espesse, come cil ne voudroit en nulle maniere que len le suist. Et quant Perceval voit qu'il s'en
                    va si hastivemant, si li cric si haut com il puet: «Ha! Sire, arestez voz un poi, tant que je aie parlé
                    a voz». Cil ne fet onques semblant que il oit, ainz s'en va mult grant aleure con cil qui n'a talant de
                    retorner. Et Perceval qui n'a point de cheval, que il avoient le suen occis, le suit tout a pié au plus
                    tost qu'il puet. Et lors encontre un escuier soz un roncin, et menoit en destre un grant destrier plus
                    noir que meure. Et quant Perceval l'encontre si ne set que fere. Car il voudroit volantiers le cheval
                    avoir [f. 25r] por sivre le chevalier; de l'autre part si sembloit outrage et villenie se il tolist le
                    cheval par force au vallet ne por amor. Si le salue si tost com il aproche de lui: «Biauz amis, fet Perceval,
                    je voz pri en toz servise et en toz guererdon et por ce que je estoie vostre chevalier el premier leu
                    que voz me trouveroiz, que voz ne prestez cel cheval tant que je aie ataint cel chevalier qui la s'en
                    va». «Sire, fet li vallet, genel feroie en nulle maniere, car il est a tel home qu'il me honiroit dou
                    cors se je ne li randoie». «Biaus amis, fet Perceval, fetes ce que je vos pri. Certes je n'oi onques si
                    grant duel com cist mi sera se je n'ataing cel chevalier par defaute de cheval». «Par foi, fet cil, je
                    ne feré autre chose; ja par ma volanté nel lairoie tant com il soit en ma garde. Par force le me poés
                    bien tollir».</p>
                </div2>
                <div2 xml:id="d002c044" n="44">
                    <head>[II.44]</head>
                    <p xml:id="d002l77" n="1" rend="unnumbered"> Quant Perceval ot ceste parole, ainz est si dolanz que avis li est qu'il doie dou senz oissir. Car villenie
                    ne feroit ilpas a vallet; et se il pert si le chevalier qu'il va querant il n'aura ja mes joie en sa vie.
                    Ces .II. chosez li metent si grant ire au cuer il ne se puent tenir en pié, ainz chiet soz un arbre et
                    li cuers li faut; si devient vains et [pales] ausi con s'il aust li pooir dou corz perdus. Que vos diroie?
                    Il a si grant duel qu'il voudroit orendroit morir. Lors hoste son hiaume et prant sa spee et dit au vallet:
                    «Biaus amis, des que tu ne me viaus hoster dou grant duel don ne puis eschamper sanz morir, je pri que
                    tu praignes m'espee et m'en occi orendroit: si sera ma doleur finé. Et lors se li Bon Chevalier ot dire
                    que je sui mort por lui, si ne sera ja mes si villains que il ne pria por moi Nostre Seignor que il eu
                    peine de ma ame». «Et non Dieu, fet li vallet, ja se Dieu plest ne voz occiré, car voz nel avés mie deservi».
                    Si s'en vet maintenant grant aleure, et Percevalz remaint tant dolanz qu'il cuide morir tot sanz faille.
                    Et quant il ne voit mes li vallet ne outre, si comenca a fere mult grant duel et se claime las chaitif
                    et dit: «Ha! maleuroz, or as tu failli a ce que tu queroiez puis q'il t'est eschapé. Ja mes ne serai en
                    si bon point de trover le come tu estoiez ore!».<lb/>Endementiers que il demenoit son grant duel en tel
                    maniere, si escoute et ot venir une enfraint de [f. 25v] cheval; il ovre ses eauz et voit venir un chevalier
                    armés qui s'en aloit le grant chemin de la foreste et chevauchoit le cheval que li vallet menoit ore en
                    destre. Et Perceval conoist bien le cheval, si ne cuide mie que cil li ait a force. Et quant il nel puet
                    mes veoir, si recomence son duel; et ne demore gueres qu'il voit li vallet venir corrant et venoit faisant
                    trop grant duel sor son roncin. Et la ou il vit Perceval si li dit: «Ha! sire, veistez voz par ci passer
                    un chevalier armé qui enmeine le cheval que vos me demandastes ore?». «Oїl voire, fet Perceval, por qoi
                    le dis tu?». «Ha! sire, por que il le m'a tollu. Car me sire m'occira en quelque leu il me trovast». «Et
                    de ce, fet Perceval, que vois tu qe je t'en face? Je nel te puis mie raindre, car je sui a pié. Mes se
                    je ausse cheval, je le cuidasse amener par tanz ariere». «Sire, fait le vallet, montés sor mon roncin,
                    et [si] voz le poés conquerre, vostre soit». «Et ton roncin, fait Perceval, con ravras tu, se je puis
                    le cheval gaaigner?». «Sire, je vos sivré a pié, et se vos conquerés le cheval [je prendrai mon roncin]».
                    Et il dit qu'il ne li demande miaus.</p>
                </div2>
                <div2 xml:id="d002c045" n="45">
                    <head>[II.45]</head>
                    <p xml:id="d002l78" n="1" rend="unnumbered"> Lors relache son hiaume et monte sor le roncin et prent son escu et s'en va si grant oire con il puet
                    dou roncin trere aprés le chevalier. Si a tant alé qu'il vint en une praerie petite et lors voit li chevalier
                    devant lui qui s'en aloit le grant galoiz desur le destrier. Il li escrie de loing com il le voit: «Sire
                    chevalier, retornés et randés a l'escurier le cheval que vos enmenés villainement». Et quant cil ot que
                    len crie aprés lui, si retorne le glaive esloingnés; et Perceval tret l'espee si con cil qui bien voit
                    qu'il est a la meslee venus. Mes li autre, qui tost s'en voloit delivrer, venoit si grant aleure con li
                    cheval li pot rendre, fiert le roncin par mi le piz si tres duremant que il le boute trestouz outre. Et
                    cil chiet con cil qui a mort estoit feruz, si que Perceval vole outre par desuz se crop. Et quant li chevalier
                    voit le coup, si reprant son poindre con cil qui s'en va tout contreval la praerie et se refiert en la
                    foreste la ou il la voit plus espesse.</p>
                </div2>
                <div2 xml:id="d002c046" n="46">
                    <head>[II.46]</head>
                    <p xml:id="d002l79" n="1" rend="unnumbered"> Quant Perceval voit ceste avanture, si est tant dolanz qu'il ne set que fere doie ne dire. Et crie a
                    celui qui s'en va: «Mauvés chevalier, coars et failliz de cuer et de cors, retornés et si conbatez a moi
                    qui sui a pié et voz a cheval!». Cil ne respont a chose qu'il [f. 26r] li die, car petit le doute, si
                    se fiert en la foreste sit tost com il i est venus. Et quant Perceval nel puet mes veoir, si a si tres
                    grant duel que il gette son escu et son espee a terre et hoste son hiaume de sa teste. Lors recomence
                    son duel assez greignor que devant. Si pleure a haute voiz et se claime chaitif malaurés et li plus mescheant
                    de touz autres chevalier: «Or ai je failli touz mes desirier!». En tel plaint et en tel ire demore iluec
                    touz jors que nus ne vient sor lui por reconforter. Et quant vint ver la nuit, si se trouve si laz que
                    tuit li menbres li failloient, ce li est aviz. Et lors li prant talant de dormir, si s'endort si que il
                    ne s'ezveilla devant la mie nuit.</p>
                </div2>
                <div2 xml:id="d002c047" n="47">
                    <head>[II.47]</head>
                    <p xml:id="d002l80" n="1">Quant il se fu essveillez si regarde devant lui et voi une feme qui li demande mult fierement: «Perceval,
                    que fes tu la?». Et il dit qu'il fet ne bien ne mal. «Se tu me voloiz, fet elle, creanter que tu feroiez
                    ma volanté quant je te somondroie, je te donroie buen cheval orendroit qui te merra la ou tu voudroiez».</p>
                    <p xml:id="d002l81" n="2"> Quant il ot ceste para[le], si est si liez que nus plus, come cil qui ne se prent garde a cui il parole.
                    Et il cuide que ce soit feme, et ne est, ainz est li henemis qui le baoit a decevoir et a metre en tel
                    point que sa ante fust perdue a touz jors mes. Mes quant il ot la promesse que cil li fist de la chose
                    dont il est plus desiranz que de chose qui fust en tout le monde, si li repont que il est prest que seurre
                    len face que, se cheval li dona buen et bel, il fera a son pooir ce que elle li quera.</p>
                    <p xml:id="d002l82" n="3"> «Creantés le me, fet elle, come loiaus chevalier?». «Oїl, fet il». «Or m'atendés donc, fet elle, un poi,
                    car je revendrai orendroit». Et lors entre en la foreste et revient maintenant et amene un cheval grant
                    et merveilleus, si tres fieremant noir que ce est une mervoille a veoir.</p>
                </div2>
                <div2 xml:id="d002c048" n="48">
                    <head>[II.48]</head>
                    <p xml:id="d002l83" n="1">Quant il le voit venir si s'arme et le regarde si l'en prant grant duel; et neporquant il est bien tant
                    seur que il monte suz, con cil qui ne s'apercevoit de l'engin a l'enemi.</p>
                    <p xml:id="d002l84" n="2"> Et quant il est montés si prant son escu, et celle qui devant lui estoit li dit: «Perceval, vos en alez?
                    Or vos soviegne que voz me rendés mon gueredon». Et il dit que ce fera il bien.</p>
                    <p xml:id="d002l85" n="3"> Si s'en va grant aleure et se fiert en la foreste. La lune lusoit clere. Mes cil le porte si tost que
                    il le mis ors de la [f. 26v] foreste en mult poi d'ore et l'esloingna plus de trois jorneez. Et il chevauche
                    tant qu'il vit devant lui, en une vallee, une heive roide et parfunde. Li cheval vint celle part corrant
                    et se vont ferir dedanz.</p>
                    <p xml:id="d002l86" n="4"> Et quant Perceval vient a la riviere et il vit l'eive si grant, si la redoute a passer por ce qe il estoit
                    nuit, ne il ne voit ne pont ne plance.</p>
                    <p xml:id="d002l87" n="5"> Lors lieve la main et fet le signe de la verai crois en mi son front. Mes au point que li henemis se
                    santi chargiez dou singne de la veraie croiz, que trop li estoit pesant et grief, si se escuet et se desvolupe
                    de Perceval et se fiert en l'eive hurlant et corrant et faissant le plus male fin dou monde. Si avint
                    eraumant que l'evie fu esprist en pluseur leus de feu et de flamble tant clere que il sembloit que l'evie
                    ardise.</p>
                </div2>
                <div2 xml:id="d002c049" n="49">
                    <head>[II.49]</head>
                    <p xml:id="d002l88" n="1">Quant Perceval voit ceste avanture si s'apercoit bien tantost que ce est li henemis qui l'avoit ensi portez
                    por lui decevoir et mener a perdission anime et cors. Lors se seigne et se comande a Dieu et prie Nostre
                    Seignor qu'il nel laisse cheoir en tentassion, por qoi il perde la conpaignie des celestrial chevalier.</p>
                    <p xml:id="d002l89" n="2"> E il taint ses mainz vers le ciel et mercie Nostre Seignor de buen cuer et de ce que il li a si bien
                    aidié a ceste point. Quant li henemis fu entrés en l'evie si s'esvenoit et Perceval en perdi la veue,
                    si se pence que cil l'aust portez en l'evie sanz faille et il l'eust laissiez cheoir et ensi peust estre
                    noiez et peris, si pooit estre en avanture de perdre l'anime, car li cors auroit il bien perduz se Dieu
                    ne l'aust eschampez. Lors se tret en suz de l'evie, que toutvoiez a peor des assiauz a l'enemis, si s'agenoille
                    vers oriant et dit ses oracions tele com il le savoit. Si desire mult que li jors viegne et por savoir
                    en qel terre il est, et quant il pense bien que li henemis l'ot porté mult loins de l'abaie ou il avoit
                    veu li roi Mordrainz.<lb/>Si fu issi Perceval en proierez et en orison dusque au jor, et atendi tant que
                    il vi dou rai dou soliaus el fermemant et qu'il aparout ou monde. Et quant li jor fu venuz biaus et clers
                    et li soliaus ot auques abatus la rosee, lors regarde Perceval tout entor lui et voit que il fu en une
                    montaigne grant et merveilleuse que il ne ve [f. 27r] oit de nulle part terre se trop loing non. Lors
                    s'apercoit que il est aportez en une isle, mes il ne set ou il est ne en quel paїs; si le voudroit mult
                    volantierz savoir, mes il ne voit pas coment il puisse estre, car il n'a pres de lui meison ne recet ou
                    gent puisse habiter, ce li est avis. Et neporquant il n'est mie del tout si seul qu'il ne voie pres de
                    lui beste sauvage, ors et liunz et liopars et serpanz volage.</p>
                </div2>
                <div2 xml:id="d002c050" n="50">
                    <head>[II.50]</head>
                    <p xml:id="d002l90" n="1" rend="unnumbered"> Quant il voit que il est en tel leu, si n'est granmant aesie, car mult redoute les bestes sauvages qu'il
                    ne[l] lairont pas en pes, ce set il bien, ainz les occiront se il ne se puet defendre. Et neporquant Cil
                    qui sauva Jonas ou vantre dou peisson et qui garanci [Daniel] en la fosse ou lion, se Cil li veut esstre
                    escu et defendemant, il n'a garde de tout ce que il voit. Si se fie plus en s'aide que il ne fet en son
                    cors ne en sez armez, car ce voit il bien que por proesse de chevallerie terriene ne poroit il eschamper,
                    aie il ne hoens nus se Nostre Sire Ihesu Crist n'i metroit son conseil. Et lors esgarde et voit en une
                    rouche mult haute et merveilleuse, ou il ne cuidoit pas avoir garde de nulle beste sauvage se il i estoit
                    fu[i]z. Et por ce s'adrece il celle part tout asi armés com il estoit. Et [en] ce qu'il aloit celle part
                    tot isi armés com il estoit, si esgarde sor lui et voit un serpant qui enportoit un petit lioncel et le
                    tenoit par le col as danz, et s'asist desor le sommet de la montaigne.</p>
                </div2>
                <div2 xml:id="d002c051" n="51">
                    <head>[II.51]</head>
                    <p xml:id="d002l91" n="1">Apres le serpant corroit un grant lionz criant et braiant et faissant trop grant duel si que il semble
                    bien [a] Perceval que ce soit por le petit lionel qui le serpant enporte. Qant i voit ce si cort au plus
                    tost qu'il puet encontremont la rouche. Mes li lionz qui plus estoit legierz l'ot ja tresspassé et avoit
                    ja comencé la meslee encontre le serpant ainz que il poist estre venus. Et neporquant si tost com il fu
                    venus amont la rouche et il vit la meslee des .II. bestez, si pense que il aidera au lion qui plus est
                    naturel beste et de meillor maniere que li serpanz.</p>
                    <p xml:id="d002l92" n="2"> Lors tret l'espee et met li scu devat soi, et vait quere le serpanz et li done grant couz de l'espee
                    entre les .II. oreillez, si li [f. 27v] fet plaiez morte!</p>
                    <p xml:id="d002l93" n="3"> Et lors gette si grant flanbe par mi la bouche que il art tout son escuz et son auberc par devant et
                    encore li aust il plus mal fet que il ne fist, mes il fu tant vistes et legiers que il recut le feu ausi
                    come des tisson si que la dame ne feri par droit, et por ce fu li feu maurz nuissanz.</p>
                    <p xml:id="d002l94" n="4"> Quant il voit ce si est auques effreez por le feu don il doute que il soit entremeslé de venin. Toutesvoies
                    recort suz au serpant et li done de la spee la ou il le puet ataindre. Si li avint ausi bien a celui couz
                    qu'il l'asenna en cel leu meisme ou il avoit feru devant. L'espee fu trenchant et bone, si tailla legieremant
                    par la teste, puis que la pel entamee a ce que li os n'estoit mie durs, si que li serpant chaї mort en
                    la place.</p>
                </div2>
                <div2 xml:id="d002c052" n="52">
                    <head>[II.52]</head>
                    <p xml:id="d002l95" n="1">Quant li lions se voit delivré dou serpant par l'aide dou chevalier, si ne fet pas semblant que il ait
                    volanté de conbatre a Perceval, ains vient devant lui et besse la teste et li fet joie la greignor que
                    il onquez puet, si que Perceval apercoit bien qu'il n'a talant de lui fere mal. Si remet l'espee en son
                    fuere et jette jus son escu qui tout estoit bruisiez et hoste son hiaume de sa teste por le vent recuillir,
                    [f. 28r] car assez l'ot eschaufé li serpanz. Et li lions aloit touz jors corrant aprés lui et feissant
                    grant joie. Et quant il voit ce si li comence a aplenoier le col et la teste et les spaulez, et dist que
                    Nostre Sire li a envoié celle beste por lui fere conpaignie: si tient ce a mult belle avanture; si fet
                    au lion mult grant joie et li lionz li fet grant feste si come beste mue puet fere a home, et tout li
                    jor demort avec lui dusque a hore de none. Mes si tost come l'eure de none fu passee si s'en vient aval
                    la rouche et enporte son lionel a son col dusque a son repere.</p>
                    <p xml:id="d002l96" n="2"> Me quant Perceval se voit sanz conpaignie et a la rouche sorraine, se il est a malaise ce ne fet pas
                    a demander; mes plus assez fust encore se ne fust le grant esperance qu'il avoit en son Creator, car il
                    estoit uns des chevalier dou monde qui plus croit perfettement en Nostre Seignor. Et neporquant ce estoit
                    encontre la costume de la terre: car a cel tenz estoit si desreez genz et si sanz mesure pot tout le roiaume
                    de Gales que si li filz trouvast li pere gisant en son lit par la beste d'enfermité, il le tresist hors
                    par la teste ou par le bras et l'occist tout maintenant, car a viltance et a renproche li fust tornoé
                    si ses peres moreust en son lit. Mes quant il avenoit que li perez occioit li filz et li filz li perez,
                    et touz il lingnages moroit d'armez, lors dissoient cil dou paїs que cil estoit haute lingnage.</p>
                </div2>
                <div2 xml:id="d002c053" n="53">
                    <head>[II.53]</head>
                    <p xml:id="d002l97" n="1" rend="unnumbered"> Tout le jour fu Perceval en haut la rouche et regardoit en la mer loing por savoir se il veroit par avanture
                    aucune nef trespassant. Mes issi li avient celui jor qu'il ne voit nulle. Quant il veü ce si prant cuer
                    en soi meismes et se reconforte a Nostre Seignor, et le prie de bone volanté et de veraie entencion que
                    il le garde en tel maniere qu'il ne puisse cheoir en tentassion por enginz de diable ne por mauveise pensee,
                    mes si come pere doit garder ses enfanz, le gart par sa pitié et norisse. Lors tant sez mains vers le
                    ciel et dit: «Biaus Sire Diex, que en si haut hordre com est l'ordre de chevalerie me laissastez monter,
                    qui m'i esleust, encor ne fusse je mie dingne, sire, par vostre pitié ne soufrez que je isse de vostre
                    servise, mes si come li buen champion et li seurs [qui] defant bien la querelle son seignor encontre celuz
                    qui a tort l'apelle; biaus douz sire, ensi me donés vos pooir que je puisse defandre ma ame qui est vostre
                    drois hermitage [f. 28v] contre celui qui a tort la velt avoir. Biaus dous perez, qui deist[es] en l'Avangile
                    de vos meismes: 'Je sui le bonz pastrez qui met s'ame por sez ovoillez, mes ce ne fet pas li mescheant
                    pastrez, ainz laisse sez ovoillez sanz garde tant que li leus les estrangle et devore si tost com il le
                    jont'; Sire, vos me soiez pastre et defensieres et condussierez et je soie de vos ovoillez. Et se il tant
                    me mesavient, biaus sire Dieus, que je soie la centesme ovoide folle et cheitive qui s'ezparti des novantenoif
                    et s'en ala folleant es deserz, ramenez moi, douz pastre, a vostre part, ce est a Sainte Yglise et a sainte
                    creance, la ou les bonez ovellez sunt, ce sont li buenz crestianz veraiz repeiriarie, si que ja li enemiz,
                    qui en moi ne demande fors la sustance, ce est l'aneme, ne me truist sanz garde».</p>
                </div2>
                <div2 xml:id="d002c054" n="54">
                    <head>[II.54]</head>
                    <p xml:id="d002l98" n="1" rend="unnumbered"> Quant il ot ce dit, si voit li lion vers lui venir por cui il s'estoit conbatuz as serpant; mes il ne
                    fet nul semblant que il li voille nulle mal faire, ainz li vien faissant joie. Et quant il voit ce, si
                    li apelle, et il va maintenant a llui, et li aplenoie le col et la teste et il se couche devant lui come
                    fust la plus privee beste dou monde. Et il s'acoste delés lui et met sa teste sor l'espaulez; si atant
                    qe la nuit fu venue oscure et noire; et il se dort eraumant delez li lion. Ne ne li prant nul talant de
                    mangier ne de boire, car assez avoit a penser a autre chose.</p>
                </div2>
                <div2 xml:id="d002c055" n="55">
                    <head>[II.55]</head>
                    <p xml:id="d002l99" n="1">Quant il fu endormiz si havint une avanture merveilleuse, que il li fu avis en son dormant que devant
                    lui venoit deus dames dont l'une estoit vielle et enciene et l'autre n'estoit pas de grant aage, mes belle
                    estoit. Les deus damez ne venoient pas a pi[é], ainz estoient montee sor deuz mout diversez bestez: car
                    l'une estoit montee sor un lionz et l'autre sor un serpant. Il regarde les dames et s'emerveille coment
                    puent justicier telz bestez.</p>
                    <p xml:id="d002l100" n="2"> Et la plus jeune vient avant et li dit: «Perceval, un sire te salue et te mande que tu raparoillez au
                    miaus que tu pouraz: car demain te convendra conbatre encontre le champion dou monde qui plus fait redouter,
                    et se tu es vancus tu ne seraz pas quite par un de membrez [perdre], ainz te metra en si male prison que
                    tu seraz honiz a toz jors mez». [f. 29r] [Q]uant Perceval ot oї ce que la dame li a dit, si li demande:
                    «Qui est celui sire?». «Certez, fet elle, ce est li plus riche home dou monde. Or garde que tu soies si
                    preus et si seurz que tu de la bataille fere aiez honeur». Lors s'en va si soudainemant que il ne set
                    elle est devenue.</p>
                    <p xml:id="d002l101" n="3"> Lors vint avant l'autre dame qi sor le serpant seoit, si dit a Perceval: «Je me plaing mult de vos, car
                    vos avés mult mesfet a moi et as mienz, et si ne l'avoie pas deservi vers voz». Quant il ot celle parole,
                    si est mult esbaiz et respont: «Certes, dame, ne a vos ne a dame qui soit ou monde ne cuit je rien avoir
                    forfet. Dont je vos pri que vos me diez en qoi je vos mesfei, et se je le pooie amender je l'amendrai
                    a vostre volanté». «Je voz diré bien, fet elle, en qoi vos m'avés mesfet. Je avoie en mon hostel une grant
                    piece norie une beste que len apelle serpant, qui me servoit mult plus qe vos ne cuidez. Celle baste vola
                    ier por avanture jusque a ceste montaigne et vos venistez apres corrant a tout vostre espee et l'oceistez
                    san ce que el vos avoit rienz mesfet por qoi vos le deussiés mener a mort. Estoit li liunz vostre nieu
                    ou vostre coisin car vos deussiez conbatre por lui? Sont les bestes si abandonees que vos le peussiez
                    occire sanz raison?».</p>
                </div2>
                <div2 xml:id="d002c056" n="56">
                    <head>[II.56]</head>
                    <p xml:id="d002l102" n="1" rend="unnumbered"> Quant il ot ces paroles que la dame li dit, si respont: «Dame, ne vos ne voz bestez ne m'avés rien forfet
                    que je sacchie, ne li lionz n'estoit de rien a moi, ne le bestez de l'er ne me sont abandonnee. Mes por
                    ce que li lions est de plus ge[n]til nature que li serpant et de plus haute afere, et que le lionz estoit
                    mainz maufessant que li serpant, li corrui je suz et l'ocis. Si me semble que je ne hai rien mesfet envers
                    voz, si con voz dites». Quant la dame oї ceste response si dit a Perceval: « Ne ne feroiez vos plus?».
                    «Dame, fet Perceval, que [f. 29v] volez voz que je vos face?». «Je voil, fet elle, que por l'amende de
                    ma beste que voz avés ocise me faciez homage et soiés mes homes». Et il respont que ce ne fera il pas.
                    «Non? fet elle. Vos le feistes ja ainz que voz feisse l'omage vostre seignor, et lors estiez vos a moi.
                    Et por ce qe vos fustes ainz mienz que autrui ne vos clam je pas quite; ainz vos asseur en quelque leu
                    que je voz troive sanz garde, je voz prandrai come celui qui jadis fu miens».</p>
                </div2>
                <div2 xml:id="d002c057" n="57">
                    <head>[II.57]</head>
                    <p xml:id="d002l103" n="1" rend="unnumbered"> Aprés ceste parole s'en part la dame et Perceval remest dormant, que mult fu travaillé de celle avision.
                    Si dormi si bien tout la nuit que onques ne s'esveilla. Et a l'endemain, quant li jor fu biauz et clers
                    et li soliaus fu levez qui li raia sor la teste chaus et andanz, si ovri les eus et lors s'apercoit qu'il
                    estoit jors; si se dreca en son seant et lieve la main si se seigne et prie Nostre Seignor qu'il l'envoit
                    consoil qui profitable li soit a l'aume: car li cors ne li chaut il mie tant com il suelt, por ce que
                    il ne cuide mie ne ne croit que ja mes puisse oissir de celle rouche ou il est. Il regarde tout entor
                    lui, mes il ne voit ne li lion qui li avoit fet conpiagnie, ne li serpant qu'il avoit ocis: si se mervoille
                    mult que il sont devenuz. Endementiers qu'il pensoit a ceste chose, si egarde en mi la mer mult loing,
                    et voit une nef qui corroit mult loing, voile tandue, et venoit droitemant vers le leu ou Perceval estoit.
                    La nef venoit mult tost, car elle avoit le vant derierez qui la hastoit; et elle vient le droit cors vers
                    lui et ariva au pié de la rouche de soz. Et qant Perceval, qui estoit de souz la rouche, voit ce si en
                    ot mult grant joie, car il cuide bien qu'il ait grant planté de gent; et por ce se drece en estant si
                    s'arme. Et qant il fu armez si descent de la rouche come cil qui voudroit savoir quel gent ill a dedanz
                    la nef. Et quant il vient pres si voit que la nef estoit encortinee par dedanz et par dehors de blanc
                    samit, si qu'il ne pert se blance chose non.</p>
                </div2>
                <div2 xml:id="d002c058" n="58">
                    <head>[II.58]</head>
                    <p xml:id="d002l104" n="1" rend="unnumbered"> Quant il vient au bort de la nef, si trouve un viel home revestuz de sorpelliz et adoubé en semblance
                    de prevoir, et avoit en son chief une corone de blanc samit ausi lee con vos dui doi; en celle corone
                    par devant [f. 30r] avoit letres escritez en coi le haut nom Nostre Seignor estoit santefiez. Quant Perceval
                    voit ce si se mervoille mult et se tret pres de lui et le salue et li dit: «Sire, bien soiez vos venus!
                    Dies vos amaint!». «Biaus amis, fet li proudome, [qui estes vos?]». «Sire, fet Perceval, se il plesoit
                    a Nostre Seignor, je voudroie issir hors et aler avec mes frerez de la Table Reonde en la Queste dou Saint
                    Graal; car por autre chose ne m'en vi je de la maison monseignor le roi». «Quant il plaira a Nostre Seignor,
                    fet li preudomes, vos en istroiez hors, car il vos en aura mult tost jeté quant lui plaira. Nostre Sire
                    vuet que li suen serjant doi soufrir travail en ceste siede por ce que il tree del travail et de l'aversité
                    la belle vertu de pasience. Dom Nostre Sire s'il veoit plus vostre preus aillors, car ce sacchiez que
                    vos en istrez assez tost. Mes il vos ha or mis en espreuve et en esai por fere conoistre a autre genz
                    qe il en treent buen esample com vos li estez loial serjanz et loiaus chevalier, ensi com ordre de chevalerie
                    le requiert. Car puis que vos en si haut degré estez montez, vostre cuer ne se doit esmaier par nulz perilz
                    terrienz; cuers de chevalier doit estre si durs et si serrez encontre l'enemi que nulle rien ne le puisse
                    flecier. Et se il est menez dusque a paor et por celle paor il est vaincus, il n'est pas des verais chevalier
                    ne des verais chanpion qui se laissent occire en chanp por la besoigne leur seignor gaaignier».</p>
                </div2>
                <div2 xml:id="d002c059" n="59">
                    <head>[II.59]</head>
                    <p xml:id="d002l105" n="1" rend="unnumbered"> Lors li domande Perceval dont il est ne de quel terre, car mult le desiroit; et il dit que il est d'estrange
                    paїs. «Et quel aventure vos ha ça amené en si estrange leu et en si sauvage come ceste me semble?». «Par
                    foi, fet li preudomez, je ving por voz veoir et por voz reconforter et por ce que vos me deissiez de vostre
                    estre; ne il n'est rienz dom vos siez a conseillier. Se vos me dites vostre estre que je ne vos consoil
                    si bien come nus poroit fere». «Par foi, fet Perceval, mervoillez me ditez, que vos venistez ca por moi
                    conseillier. Mes je ne voi pas comant ce puet estre, car en ceste rouche ou je estoie ne me savoit nus,
                    fors Dieu. Et je di, encor me seursiez voz, si ne cuit je pas que vos seussiez mon nom, car onques, a
                    mon esciant, mes ne me veistez. Et por ce me merveil je trop de ce que voz me ditez». «Ha! Perceval, fet
                    li preudomez, je vos conois mult miaus que vos ne cuidez. Grant tanz ha qe [f. 30v] vos ne feistez chose
                    que je nen sacchie assez miaus que vos meismes». Quant il ot que li preudomez le nome si bien, si en devient
                    touz esbaiz. Lors se repant de ce que il li ot dit, si li crie marci: «Ha! Sire, perdonez moi ce que je
                    vos ai dit, que vos me conoissez miaus que je ne faz vos: si me tieng a foi et vos as sagez».</p>
                </div2>
                <div2 xml:id="d002c060" n="60">
                    <head>[II.60]</head>
                    <p xml:id="d002l106" n="1" rend="unnumbered"> Lors se couche sor le bor de la nef avec li proudomez et parlerent entr'aus deus de mantes chosez. Si
                    le trouve Perceval si preu et si sages en toutes sez responces que il se merveille mult que il puet estre.
                    Si li plest autant sa conpaignie que se il estoit touz jors apres lui il ne li sembleroit pas qu'il aust
                    ja mes talant de boivre ne de mangier, tant li sont sez paroles douz et plaissant. Quant il ont esté grant
                    piece ensenble si li dit Perceval: «Sire, or me fetes sage d'une avision qe m'avint annuit en mon dormant,
                    qui me sembla si diverse que ja mes ne sera[i] ese je ne sai la verité». «Dites, fet li prudomes, et je
                    vos en certifierai si que voz varois apertemant ce que puet estre». «Et je le voz diré», fet Perceval.</p>
                </div2>
                <div2 xml:id="d002c061" n="61">
                    <head>[II.61]</head>
                    <p xml:id="d002l107" n="1" rend="unnumbered"> «Il m'avient ennuit en mon dormant que devant moi venoient deus damez, dont l'une estoit montee sor un
                    lion et l'autre sor un serpant. Celle qui sor li lion estoit montee, estoit jeune dame et l'autre estoit
                    vielle. La plus jeune parla a moi premieremant». Si li conte toutez les parolez qu'il avoit oiez en son
                    dormant, si bien com elle li avoient esté dites. Et quant il ot tout raconté son songe, si prie li preudomez
                    que il li die la senefiance. Et cil dit que si fera il volantiers. Lors li comence a dire: «Perceval,
                    fet li preudomez, de ces deus damez que vos veistez montees si diversemant que l'une estoit montee sor
                    un liun et l'autre sor un serpant, est la senefiance merveilleuse. Et je la voz diré.</p>
                </div2>
                <div2 xml:id="d002c062" n="62">
                    <head>[II.62]</head>
                    <p xml:id="d002l108" n="1" rend="unnumbered"> Celle dame qui sor li lion estoit montee senefie la Novelle Loi, qui fu sor li lion, ce est sor Ihesu
                    Crist, qui est pié et fondemant de tout bienz, et que por lui est esaucee et honoree Saint Yglise, et
                    que por lui est edefiee et montee en la veue et en l'esgart de toute crestianté, et por ce que elle fu
                    mireor et verais lumiere a toz ciaus [f. 31r] qui mettent leur cuers en la Trinité. Celle dame si est
                    Foi et Creance et Sperance et batisme; celle dame si est la piere dure et ferme sor coi Ihesu Crist dit
                    qu'il fermeroit Sainte Ygliçe: 'Tu est piere et sor ceste piere edefieré ma Glyse'. Celle dame qui estoit
                    montee sor li lion doit estre entendue la Novelle Loy, que Nostre Sire sostient en force et en pooir ausi
                    come li peres sostient son enfant. Et ce que elle vos sembloit plus jeune dame que l'autre, si n'est pas
                    grant mervoille, car de tel haage ne de tel semblant n'estoit elle pas. Car ceste dame fu nee en la Passion
                    Ihesu Crist et l'autre avoit ja reigné en terre trop longuemant. Celle jeune dame vint parler a toi con
                    a sson filz, car toz boinz crestienz sont suen enfant, et bien te moustra que elle estoit ta mere et qu'elle
                    avoit de toi si grant pooir que elle te vint tout avant nuncier ce qui t'estoit a avenir. Et elle te vint
                    dire de part son seignor, ce est Ihesu Crist, que il te convenoit conbatre. Por la foi que je vos doi,
                    se elle no vos amast, elle nel vos veinist mie dire, car il ne li en chausist se vos fuissiez vencuz.
                    Si le vos vint dire, por ce que miaus fuissiez garniz au point de la bataille que vos vos denriez conbatre
                    encontre le plus redoutez chanpion qui soit ou monde; si est cil par cui Enoc et Helyes, qui tant furent
                    preudomes que il furent ravi de terre et porté vers le ciel et sont encore en vie ou paradis deletienz,
                    et ne revandrot devant le jor de juise por conbatre celui qui tant est redoutez.</p>
                </div2>
                <div2 xml:id="d002c063" n="63">
                    <head>[II.63]</head>
                    <p xml:id="d002l109" n="1" rend="unnumbered"> Cil chanpion si est li henemis qui tant se poine touz jors et travaille qui il meine home a pecchié mortel
                    et d'iluec le conduit en enfer. Ce est li chanpionz a cui tu te dois conbatre, et se tu es vancuz, si
                    com la dame te dit, tu ne seraz mie quite par un des menbrez perdre, ainz seras honiz a toz jors mes.
                    Et ce pues tu bien veoir par toi meismez se ce est voirs; car se il est issi que li henemis puisse venir
                    au desuz de toi, il te metra en perdission d'aume et de cors et [d']iluec te conduira en la maison tenebreuse,
                    ce est [f. 3lv] enfer [ou tu endurera] onte et doleur et martire et autretant longuement com la poesté
                    Ihesu Crist durera.</p>
                </div2>
                <div2 xml:id="d002c064" n="64">
                    <head>[II.64]</head>
                    <p xml:id="d002l110" n="1" rend="unnumbered"> «Celle dame que tu veis le serpant chevauchier ce est la Sinagoge as Jueu, ce est la Vielle Loi qui fu
                    arriere mise si tost come Ihesu Crist ot aportee avant li Novelle Loi. Li serpant que la portoit ce est
                    l'Escripture mauveisemant entendue et pouremant esponse, ce est yprocrisie yrisie yniquités pecciez mortiaus,
                    ce est li enemis mortiaus meismes; ce est li serpant que par son orgueil fu getez de paradis; ce est li
                    serpant qui dit a Adam et a sa moillier: 'Se vos mangies de ceste fruit vos seroiz ausi come Dieus'. Par
                    celle parole entre en euz convoitise; car il baerit maintenant a estre plus haut que il n'estoient, si
                    crurent li consiaus li henemi et peccherent, par coi en furent parsoniers tuit cil qui de leur oissirent,
                    et le conperons chascunz jors.</p>
                </div2>
                <div2 xml:id="d002c065" n="65">
                    <head>[II.65]</head>
                    <p xml:id="d002l111" n="1" rend="unnumbered"> «Quant la dame vint devant toi et elle se praint dou serpant que tu li avoiez occis, ses tu de quel serpant
                    elle se praignoit? Elle ne parla pas dou serpant que tu occeis ier su celle rouche, ainz dit de celui
                    serpanz que elle chavauche, ce est li henemis. Et ses tu ou tu li feist celui duel? Au point que hanemis
                    te portoit quant tu venis a ceste rouche, ce fu en celle ore que tu feis sot toi le siegne de la croiz.
                    Car il ne te pot sostenir en nulle maniere, mes il ne puet mie morir. Si s'en foi si tost com il pot por
                    ce que celui fez li grevoit tant qu'il ne te pooit fere conpaignie; ensi l'oceis tu et le dstruisist et
                    li tollis pooir et force et issist de sa baille et de son conduit, et si te cuidoit il bien avoir gaagné:
                    et de la vint li grant maltalant qu'il en a.</p>
                </div2>
                <div2 xml:id="d002c066" n="66">
                    <head>[II.66]</head>
                    <p xml:id="d002l112" n="1" rend="unnumbered"> «Quant tu li aus respondu a ce que elle te demandoit au miaus que tu poiz, si te requis que por amende
                    de ce que tu li avoiz mesfet devenissez sez homez, tu deis que ne ferois, et elle te dit que aucune foiz
                    avoies tu esté suen ainz que tu eussiez receu li homajes de ton seignor. A cest chose as tu hui mult pensé,
                    et si le deussiez mult bien savoir. Car sanz faille devant que tu receussiez batisme et crestianté estoies
                    tu en subecion dou diable, mes si tost come en toi fu mis le selz Gesçu Crist, el fruit ce est la cresme
                    et la sainte onsion, as tu renoié li anemis et ses hors de sa baillie, car tu avoiez ja fet homaje a ton
                    Creator.</p>
                </div2>
                <div2 xml:id="d002c067" n="67">
                    <head>[II.67]</head>
                    <p xml:id="d002l113" n="1" rend="unnumbered"> [f. 32r] Si [t'ai] or dit de l'une [et de l'altre] dame la senefiance; si m'en iré, car je ai mult a
                    fere, et tu remandras ci et si te soviegne bien de la bataille que tu as a fere; car se tu es vencus,
                    ce que len te promet averas».<lb/>«Biaus sire, fet Perceval, por qoi vos en alez si tost? Certez voz parolez
                    me pleissent tant et vostre conpaignie que ja mes ne me queisse de voz departir. Et por Dié, se il puet
                    estre remenés encor; car certes de tant con vos m'avis dit en cuit je miaus valoir touz li jor de ma vie».
                    «Aler m'en conviet, fait li preudomez, car mant jent m'atendet et vos remandrois. Si gardez que vos ne
                    soiés trovez desgarniz encontre celui qui a vos se vendra conbatre. Car se vos estez disgarniz, tost voz
                    poura mescheoir».<lb/>Qant il ot ce dit si s'en part; li venz se fiert en la voile, si enmaine la nef
                    si tost com en puet esgarder. Il est tant esloingnés en poi d'ore que Perceval ne puet mes point veoir.
                    Et quant il en a dou tout perdu la veue, si s'en reva tout contremont la rouche issi armez com il estoit.
                    Et si tost com il est amont, si retrove son lion qui le jor devant li avoit fet conpaignie. Et il le comence
                    a aplenoir et acoller por ce que il veoit que la beste li faissoit mult grant joie. Et quant il ot iluec
                    demoré dusque prés midi, si regarde loing en la mer et voit une nef qui venoit ausi fendant par mi l'evie
                    come se tout li vent dou monde la chasast; et davant venoit un estorbilonz qui fessoit la nef voloir et
                    les ondes voler de toutez parz.</p>
                </div2>
                <div2 xml:id="d002c068" n="68">
                    <head>[II.68]</head>
                    <p xml:id="d002l114" n="1">Quant il voit ceste chose si se mervoille trop que ce est: car li estorbillon li tolloit la veue de la
                    nef. Et neporquant elle aproche tant que il set veraiemant que ce est nef et estoit toute covert de dras
                    da soie noir et de lin. Quant elle est auques auprez si descent Perceval, car il voudra veoir que ce est,
                    et bien voudroit que ce fust li proudoenz a cui il avoit parlé. Lors descent jus. Et li avient si bien
                    toutesvoiez, soit por avanture de Dieu ou por autre chose, que il n'a si hardi beste en l'isle qui l'osast
                    adeser n[e] asaillir. Et il avale la rouche et vient a la nef au plus tost qu'il le puet.</p>
                    <p xml:id="d002l115" n="2"> Et quant il est venuz [a l'entree, si i voit seoir une damoiselle de trop grant biauté, et fu vestue
                    si richement come nule mielz.<lb/>Et si tost come ele voit venir Perceval, si se lieve encontre lui et
                    li dit sanz saluer: «Perceval, que fetes vos ci? Qui vos] [f. 32v] ha amené en ceste montaigne qui est
                    si estrange et si sauvage ou vos ne seroiz ja mes secorruz, si perirois de fain et de mesaise a ce que
                    voz ne trouverois home qui vos regart?».</p>
                </div2>
                <div2 xml:id="d002c069" n="69">
                    <head>[II.69]</head>
                    <p xml:id="d002l116" n="1" rend="unnumbered"> «Damoiselle, ce dit Perceval, se je ci moiroie de fain, donc ne seroie ja pas loiauz serjanz. Car nus
                    ne sert a si haut home con je faz, por ce qu'il le serve loiaumant et de verai cuer, que il ne demandera
                    la chose por qoi elle soit son preu, que il nel l'ait. Et il meimez dit que sa porte n'est a nullui clouse
                    qui vielt entrer, mes qui volt si entre et qui li demande si a. Et se alcun li demande si ne se paint
                    pas, ainz se laisse mult legieremant trover». Quant elle ot qu'il fait mencion de Vangile si ne respont
                    rien a celle parole, ainz le met en autre mati[e]re et dit: «Perceval, savez vos don je vieng?». «Comant
                    danmoiselle, fet il, qui vos aprisi mon nom anomer?». «Je le sei bien pieca, fet elle, et vos conois miauz
                    que vos ne cuidiez». «Et dont venés vos, fet il, isi?». «Certes, fet elle, je vieng de la Foreste Gaste,
                    ou je ai veu la plus merveilleuse avanture dou siecle de celui chevalier que vos querés». «Ha! damoiselle,
                    fet il, dites vos del vormoil Chevalier qui a lo scu blanc et la croiz vermoille?». «De celui vos di je,
                    fet elle». «Ha! danmoiselle, que avés vos veu de lui dites le moi, por la foi que vos devés a la rien
                    dou monde que vos plus amez!». «Je ne vos en diroie, fet elle, ce que je ne sai en nulle maniere, se voz
                    ne me creantez, sor l'ordre que voz avez de quel que heure je voz semoing vos me serverez». Et il li creante,
                    come cil qui ne se done garde a cui il parole, que il le fera se il onquez puet. «Assez, fet elle, n'avez
                    dit. Or voz diré je l'avanture.</p>
                </div2>
                <div2 xml:id="d002c070" n="70">
                    <head>[II.70]</head>
                    <p xml:id="d002l117" n="1" rend="unnumbered"> «Voir est qu'il n'a guerez que je sui en la Haute Foreste et droit en un leu celle part ou la grant eive
                    cort qui est apellee Marcoise. Iluec vi ge que li Buen Chevalier si chassoit devant lui .II. chevalier
                    en l'evie. Si fust noiez il et sez chevalz se il ne fust retornez. Mes por ce il s'en retorna fugans [fu
                    il gariz]. Or ai oїe l'aventure del Chevalier que tu demandes. N'a pas lonc tanz que ce li avint. Or voil
                    que tu me diez coment tu l'as puis fet que tu venis en ceste isle estrange ou tu seras ausi come parduz
                    se tu n'en es hostez: car tu vois bien que ci ne vient homes dont tu aies secors, a oisir [f. 33r] atant
                    te convient il nes morir. Dont il convient, se tu no vuelz morir, que tu facez plet a aucun home que tu
                    en soiez gettez. Et tu en pues estre gettez par moi; si vueil que je t'en met ors, compara s'il est celui
                    ser[vir] en tot que len dit; car je ne sai nulle greignor mauvesat que de celui qui se puet aidier et
                    nel fet».</p>
                </div2>
                <div2 xml:id="d002c071" n="71">
                    <head>[II.71]</head>
                    <p xml:id="d002l118" n="1">«Damoiselle, fet Perceval, se je cuidoie que il pleust a Nostre Seignor, je m'en istroie, se je pooie,
                    mes autremant ne voudroie que je en vousisse avoir fete, se je ne cuidoie que il Li preust, car dont avroie
                    je chevalerie receue de male eure se je le tenoie guerroier».</p>
                    <p xml:id="d002l119" n="2"> «Tout ce, fet elle, laissiez ester, mes dites moi se vos majastez hui». «Certes, fet il, des terrienez
                    viandes ne gosté je hui; mes ci fu ore un preudomes par moi reconforter, qui tant m'a dit de bones parolez
                    qu'i[l] m'a pau et resaisiez si largement que je n'auroie ja mes talant de mangier, tant com il me sovenist
                    de lui».</p>
                    <p xml:id="d002l120" n="3"> «Savés vos, fet elle, qu'il est? Ce est, fet elle, uns enchantreres, uns multepriers de parolez qui fet
                    toz jors d'une parole cent, il ne dira ja voir que il puisse. Et se voz [le creez], voz estez honis, car
                    voz n'istroiz ja mes de ceste rouche, encorz morrois de fain ou vos serioz mangiez de bestez sauvagez.
                    Et si en poés veoir grant semblance: vos avés ja ci esté un jor et du nuit, et tant come de ceste jor
                    a ja alé. Onquez cil de part cui vos vos reclamé ne vos envoia a mangier, ainz vos ha laissiez touz seul
                    et laissera. Dont sera grant doumaje et grant male avanture se vos morrez, car vos estez si jeune homez
                    et si buen chevalier que encore porois mult valoir a voz et a autrui se voz este de ci gettez. Et je voz
                    di que je vos en geteré se voz volez».</p>
                </div2>
                <div2 xml:id="d002c072" n="72">
                    <head>[II.72]</head>
                    <p xml:id="d002l121" n="1" rend="unnumbered"> Quant il ot ce que elle li ofre, si li dit: «Damoiselle, qui estez vos que si volantiers m'osterez de
                    ci si je voloie?». «Je sui, fet elle, une damoiselle deseritee, qui fui ja une des plus ricche feme dou
                    monde se je ne fusse chassee de mon heritage dom je sui deseritee». «Damoiselle, fet il, or vos pri je
                    que vos me ditez qui voz deserita; car assez me prent de voz greignor pitié qu'il ne fust hui mes». «Je
                    le vos diré, fet elle. Il fu voirs que jadis me mist en son hostel [f. 33v] un riches roiz por lui servir,
                    et estoit li plus puissant rois qe je sacchie. Et quant je fui laens mise avec lui je fui tant belle et
                    tant clere qu'il n'avoit rien al monde qui ne s'en peust merveiller. Et celle biauté me fist orgueillir
                    un poi plus que je ne deusse, e don je dis une parole que ne li plet pas. Et si tost con je l'oi dicte
                    si fu corrociez a moi si que il ne mi puet plus soufrire en sa conpangnie, et si me chassa povre et deseritee
                    ne onques puis n'ot pitié de moi ne de nellui qui a mon acort se tenist. Issi chassa li riche home moi
                    et ma mesnee et m'envoia es desers en esil. E si me cuida bien avoir maubaillie, et si aust il fet se
                    ne fust mes granz senz por qoi je comence maintenant la guere; e si m'en est puis si bien avenu que mult
                    grant gaaigne [en ai]. Et si li ai tollu grant panie de sez homez qui l'ont laissié et s'en sont venu
                    a moi por la grande conpaignie que il voient que je leur fas et por le solaz. Car il ne me dernandent
                    rien que je ne leur doing, et encore assez plus. Si soi en guerre nuit et jor encontre celui qui m'a deserité.
                    Si hai asenblés chevaliers et serjanz et gent de toutes manieres; si vos di que je ne sei nul bon chevalier
                    el monde ne nul proudome a cui je ne face offrir le mien por que il soit de ma partie. Et por ce que je
                    vos hai a proudome et a bon chevalier, sui je venus a vos por ce que vos m'en aidiez. Et vos estez de
                    la Table Reonde conpainz, et ne nus qui conpains en soit ne doit faillir a damoiselle deseritee por ce
                    que elle le requiert d'aie. Et ce savez vos bien se ce est voirs, car quant vos i fustez assiz, que li
                    rois Artus i mist, si jurastez vos, el premier sairemant que voz feistez, qe vos ne faudrez d'aie a damoiselle
                    qui voz en requesist». Et il dit qe ceste sairemant fist il sanz faille; si le aidera volantiers puis
                    qe elle l'en requiert. Et elle l'en mercie.</p>
                </div2>
                <div2 xml:id="d002c073" n="73">
                    <head>[II.73]</head>
                    <p xml:id="d002l122" n="1" rend="unnumbered"> Tant parlerent ensemble qe midi fu passez et l'ore de none aprouché. Et lors fu li soliauz chaus et ardanz;
                    et la damoiselle dit a Parceval: «Ill a en ceste nef le plus ricche paveillon de soie que vos veistez
                    honquez. Se il voz plest, je le feré trere hors et le feré ce tendre por l'ardure dou soloil qui ne vos
                    face mal». Et il dit que ce vuelt il bien. Et elle entre maintenant en la nef et fet prendre le paveillon
                    a ·II· serjanz, si lor comande que il le tendent [f. 34r] dosor leve. Et il si font. Quant il ont tanduz
                    au miauz que il poent, si dit la damoiselle a Perceval que il se venist reposer et aseoir tant que li
                    vespres venoit: «Et issez, fet elle, ors dou soleil, car il me semble que voz eschaufez trop». Et il entre
                    maintenant ou paveillon et se dort; et elle le fet avant desarmer de son haiume et de ses espee et de
                    son auberc; et quant il est remés en cors si le leisse dormir. Quant ill a dormi grant piece et il s'esvoille,
                    il domande a mangier; et elle comande que la table soit mise, et len la met, la covrent de si grant planté
                    de viande que ce n'est se mervoille non. Et manjent lui et la damoiselle. Et quant il demande a boivre
                    et len li done, et trouve que ce est vin li plus fort et li miaudres que il n'eisse onques mes [beu];
                    si se merveille don il puet estre venuz, car a celui tanz n'avoit il en la Grant Breitaigne point de vin,
                    se ce ne sooit en trop ricche leu, ainz bevoient comunemant cervoise et autre bovrage que il faissoient.
                    Si en bui tant que il eschaufa plus que il ne deust. Lors esgarde la danmoiselle, si li est avis que il
                    onquez dies ne veist feme qui fust sa parodie de bieuté; si li plest [f. 34v] tant et enbellit, por le
                    grant acesmemant que il vit en li et par les douces parolez que elle li dit, qu'il n'est touz eschaufez.</p>
                </div2>
                <div2 xml:id="d002c074" n="74">
                    <head>[II.74]</head>
                    <p xml:id="d002l123" n="1" rend="unnumbered"> Lors parole a lli de maintes chosez, et tant qu'il la requist d'amors et li prie qu'elle soit soe et
                    il seroit suen. Et elle li refuse quant que il la requert et li nie quan que il vuet por ce que il en
                    soit plus ardanz et desiranz. Et il ne fine de prier. Et quant elle voit qu'il est bien eschaufez si li
                    dit: «Perceval, tant sacchiez vos bien en nulle maniere feroie vostre volanté se voz ne me creantés que
                    vos des ore mais serois mienz et en m'aidé encontre toz hostes ne ne ferois riens fors que je vos comanderé».
                    Et il dit que ce fera il volantiers. «Le me creantés vos, fet elle, come loiaus chevalier?». «Oїl», fet
                    il. «Et je me soufré atant, fet elle, et feré quant que vos plaira. Et sacchiez veraiement que vos ne
                    m'avés pas tant desiree a avoir con jo vos he desiree encor plus, car vos estez uns des chevalier el monde
                    por cui je he plus beé».<lb/>Lors comande a ssez vallez que il farent un lit le plus bel et le plus ricche
                    qe il poront et soit fet en mi le paveillon. Et il dient que sez comandemant sera bien fet. Si font tantost
                    le lit et desschausent la damoiselle et la couchent premieremant et puis Perceval avec.</p>
                </div2>
                <div2 xml:id="d002c075" n="75">
                    <head>[II.75]</head>
                    <p xml:id="d002l124" n="1">Quant il se fu couchiez avec la damoiselle et il se velt covrir, si avint por avanture que il vit gesir
                    a terre sez espee que cil li avoient desciante; si taint la main por prendre la; et en ce que il la voloit
                    apuier a son cheuz si voit el pont une croiz vermoille qui entaillee i estoit. Et si tost com il la vise
                    si li sovient de son Seignor Ihesu Crist.</p>
                    <p xml:id="d002l125" n="2"> Lors drese sa mains et fet soi la croiz en mi son vis, et maintenant voit le paveillon verser, et une
                    fumee et une brume fu tant tost environ lui si granz qu'il ne pot veoir goute; et santi grans pueors de
                    touz pars que il li fu avis que il fust in infer. Et lors s'escrie a aute voiz: «Pere Iesu Crist, ne me
                    laissier perir, mes secorrés moi par vostre grace ou autremant je sui perduz!». Quant il ot ceste parole
                    dite si ovre les ielz, mes il ne voit rienz ne des paveillon ne dou lit ou il cuidoie estre couchiez.
                    Et il regarde vers la rive et voit la nef autretel [f. 35r] com il l'avoit veue et la danmoiselle que
                    le dit: «Ha! Perceval, traїe m'avés!». Et maintenant s'enpaint en mer et voit que une si grant tenpeste
                    la sivoit que sembloit que la nef deust oissir de son droit cors, et toute la mer fu tant tost pleine
                    de flanbe si merveilleusemant que il sembloit qe toute la foudre del monde i fussent enprise; et la nef
                    aloit si bruant que nul souflement de vent par semblant n'alast si tost.</p>
                </div2>
                <div2 xml:id="d002c076" n="76">
                    <head>[II.76]</head>
                    <p xml:id="d002l126" n="1" rend="unnumbered"> Quant Perceval voit ceste avanture si est tant dolanz qu'il ne sot qu'il doie fere ne dire. Il regarde
                    la nef tant com il la puet veoir et li oeure male avanture et pestilense; et quant il en pert la veue
                    si dist: «Ha! mors sui!». Si est si corrociez que il voudroit estre mort. Et lors tret l'espee dou fuere
                    et s'en fiert si duremant que il l'embat par mi la senestre cuisse, et li sanc en saut de toutez pars.
                    Et quant il se voit enavrés si dit: «Biauz sire Diex, ce est en amendemant de ce que je me sui mefet vers
                    voz». Lors se regarde et voit qu'il est touz nuz fors de sez braiez, et voit sez draz d'une part et sez
                    armes d'autre, et il se claime: «Laz et chaitif! Tant sui nisse et mauvaiz que si tost estoie menez au
                    point de perdre ce a qoi nus ne puet recovrer, ce est virginitez, que ne puet estre recovree puis qu'elle
                    est une sole foiz conrompue». Lors retret ses spee a soi et la remet el freure. Si li poise plus de ce
                    que il cuide que Nostre Sire soit corrociés a llui que de ce que il est brisiez. Il vest sa chemise et
                    sa coute et se contient au miauz que il puet; puis se couche delez une rouche et prie Nostre Seignor que
                    il li envoie tel consoli por qoi il puisse trover pitié et misericorde. Car il se sent vers lui tant mesfet
                    et coupable que il ne voit comant il soit ja mes apesiez, se ce n'est por sa grant misericorde.</p>
                </div2>
                <div2 xml:id="d002c077" n="77">
                    <head>[II.77]</head>
                    <p xml:id="d002l127" n="1" rend="unnumbered"> Issi fu touz seulz Perceval celle nuit delés la rive de la mer, come cil qui ne poit aler avant ne arrierez
                    por la plaie que il avoit. Si prie Nostre Seingnor que il ait de lui merci et que il li doint tel confort
                    que il li soit profitable a l'ame, car il ne demande autre chose. «Ne ja mes, fet il, biaus sire Diex,
                    de ci ne me quier movoir ne por mort ne por vie, se vostre [f. 35v] volanté n'i est». Si demora toute
                    la nuit en la place et perdi mult dou sanc por la plaie que il avoit. Mes quant il vit que la nuit fu
                    dou tout oscure et noire par tot le monde, si se tret pres de son auberc et coucha se teste desuz, et
                    fist li signe de la sainte Croiz en mi son front et prie Nostre Sire que Il por la douce pitié le gart
                    en tel maniere que li henemis [n']ait tant de pooir o lui que il le maint a temtacion. Quant ill a sa
                    proiere finie, si se drece en son estant et tranche de sa chemise un grant paume [et] estoupe sa plaie
                    por ce que elle ne sanglast trop. Si comence sez proieres et sez oracion, dont il savoit pluseurs, et
                    atendi en tel maniere dusque a tant que li jor s'aust. Et quant Nostre Seignor vint a pleisir que il espand
                    la clarté de son jor par lez terrez et li rais dou soleil getterent leur clarté par tout le puoins, Perceval
                    esgart de tout entor lui et voit d'une part la mer et d'autre part le rouche. Et quant il li sovient de
                    l'enemis qui le jor devant l'ot tenu en guise de damoiselle, por que henemis panse il bien que il fust,
                    si començoit son duel grant et merveilleoz et dit que voirement est il mort, se la grace dou Saint Esperit
                    nel reconforte.</p>
                </div2>
                <div2 xml:id="d002c078" n="78">
                    <head>[II.78]</head>
                    <p xml:id="d002l128" n="1" rend="unnumbered"> Endementrers que il pensoit a cheste chose, regarde en la mer au plus loing que il puet vers oriant et
                    voit venir la nef que il avoit veu le jor devant, celle qui estoit coverte dou blance samit, ou li preudomes,
                    qui estoit revesti droicsamant de preves, estoit. Et quant il la conuit, si est mult aseuriés por le bones
                    paroles que li bonz homes li avoit dites autre fois et por grans senz qu'il avoit en lui trovés. Qant
                    la nef fu arivee et il vit li proudome au bort, si se lieve en son seant ausint que il puet et dit que
                    bien fust il venuz. Et le proidomes ist hor de la nef et vient avant et s'asiet sor une rouche et dit
                    a Perceval comant il avoit puis fait. «Sire, fet il, povremant, que par un petit une damoiselle ne me
                    puist mener dusque a pecchié mortel». Lors li conte et li dit tout quel com il li estoit avenuz. Et li
                    proudome li demande: «La conois tu?». «Sire, fet Perceval, nenil. Mes je sei bien que li henemi la m'envoia
                    par moi honir et decevoir. Si en auss esté honiz se ne fust le singne de la sainte Croz dont il convint
                    que il m'amenast en mon droit sentiz et en ma memorie. Si tost [f. 36r] con je oi fet la Crois en mon
                    front s'in ala maintenant la danmoiselle, que onques puis ne la vi. Si voz pri por Dieu que vos me conseillez
                    que je doie fere: car certez je n'oi onques si grant mestier de consiauz con en ai orendroit».</p>
                </div2>
                <div2 xml:id="d002c079" n="79">
                    <head>[II.79]</head>
                    <p xml:id="d002l129" n="1" rend="unnumbered"> «Ha! Perceval, fet li preudomez, toz jors seras tu nices! Si ne conoiss tu mie celle danmoiselle qui
                    t'a meiné dusque a la matire de prechier, quant li singne de la Croiz te delivra?». «Certes, sire, je
                    ne la conois mie bien. Et por ce vos pri ge que vos me ditez qui elle est et do quel paїz et qui est cil
                    ricche home qui la deserita et contre qui elle me requiroit que je l'eidasse». «Ce te diré je bien, fet
                    li preudomez, si que tu le sauras tout apertemant. Or escoute, s'il te plest.</p>
                </div2>
                <div2 xml:id="d002c080" n="80">
                    <head>[II.80]</head>
                    <p xml:id="d002l130" n="1" rend="unnumbered"> «Celle damoiselle a cui tu as parlé si est li henemis d'enfer, ce est celui qui a poesté sor tous les
                    autrez. Il fu voirs qu'elle fu jadis en ciel de la conpaignie des anglez, ce est li diable que fu jadis
                    si biauz et si cler que por la grant biauté de lui et por la granz seingnorie que Diez li ot prestee sor
                    touz les angeles s'enorgueilli il et se vost fere paroilz a l'Autisme et dit: 'Je metrai ma siege en alte
                    lois si serai semblant a Dieu'. Et si tost com ill ot ce dit, Nostre Sire, qui ne voloit pas que sa maison
                    fust cumchiee de venin d'orguell, le traboucha de l'aute siege ou il l'avoit mis et si le fist avaller
                    en sa maison que len apelle enfer et fu mis en pardurables tenebres. Et quant il se vit si despoillez
                    et nu, il se porpensa que il guerrerroit de quan qu'il poroit celui osté l'avoit de son servise. Me il
                    ne veoit pas legierement de qoi il le puisse fere. A la parfin s'acoucha a la moilier Adam, si fu la premiere
                    fame dou l'omain lingnage; et tant la guetta et tant l'angrigna que il l'ot esprise de pecchié mortel
                    par qoi il avoit esté getez de la glorie dou ciel, ce fu covoitise qui nest d'orgueil. Il mena son desloial
                    talant a ce que il fist cuillir del fruit mortel, ce fu de celui arbre que li avoit esté defenduz por
                    la bouche de son creator. Et quant elle l'ot coilli si en manja et en dona a manger a Adam, a tel aur
                    que tuit li om len sentent encor mortielmant. Cil henemis qi ce leur ot conscillé ce fu li serpant que
                    tu veis avant ier que la dame chavauchoit, ce fu damaoiselle qui er soir [f. 36v] te vint veoir. E de
                    ce que elle dit que elle guerroie nuit et jor dit elle voir, et tu meisme le sez bien: car il ne sera
                    ja nulle eure qu'il n'a gueit li chevalier Ihesu Crist et les preudomez en coi li Saint Esperit est herbergiez.
                    Quant elle ot fet pes a toi par ces fausez parolez et par ces decevemant, si fist tandre son paveillon
                    por toi herbergier et reposer et dit: 'Vien toi seoir delez moi tant que la nuit viegne et is ors dou
                    soleil, car il m'est avis que il t'eschaufe trop'. Ces parolez que elle te dit ne sont pas sens grant
                    senefiance. Car mult i entendi autre chose que tu n'i entendoiz.</p>
                </div2>
                <div2 xml:id="d002c081" n="81">
                    <head>[II.81]</head>
                    <p xml:id="d002l131" n="1" rend="unnumbered"> «Li paveillonz, qui est reonz a la maniere de la circustance dou monde, senefie tout apertemant le monde,
                    que ja ne sera sanz pecchiez; et por ce que pecchié g'abite toz jors ne velt elle mie que fu fussez herbergié
                    en autre leu s'en paveillon non: por ce le te fist elle aparoillier. Et quant elle t'apella si dist: 'Perceval,
                    vien toi reposer et a aisier tant que la nuit viegne'. Et en ce qe elle te dit que tu te reposasez entendi
                    elle que tu t'aesasez et norissez des terrienez viandes et de glotonie; et ne te loa pas qe tu te travaillaz
                    en ceste monde et semassez a celui jor tels semance con li preudome doivent coillir, ce est li jor del
                    grant juige. Elle te pria que tu te reposasez tant que la nuit venist: ce est a dire que tu te refroidassez
                    de bien fere et pecchassez et en pecchant te dormissez plus et plus tant que la nuit fusse venue, ce est
                    a dire tant que mort te sorpreist, que veraiement est dure nuit et tenebre toutez les foiz que mort sorprent
                    home en pechié mortel. Elle t'apella por ce qe elle avoit peor que li soliaus ne t'eschaufas trop. Et
                    ce n'est pas de mervoiller s'elle n'a peor; car quant li soliaus, en qoi nos entendonz Ihesu Crist la
                    veraie lumiere, eschaufe le peccheor dou feu dou Saint Esperit, petit li puet puis forfere la froindure
                    ne la glace li henemi, por ce qe il ait fichié son cuer en Aut Soleil. Si t'ai hore tant dit decelle damoiselle
                    que tu dois bien savoir qui elle est et que elle te vint veoir par ton mauz plus que par ton bien».</p>
                </div2>
                <div2 xml:id="d002c082" n="82">
                    <head>[II.82]</head>
                    <p xml:id="d002l132" n="1" rend="unnumbered"> «Sire, fet Perceval, vos m'en avés tant dit que je sa bien [f. 37r] qu'il est li chanpionz a cui je me
                    devoie conbatre». «Par foi, fet li preudomes, tu dis voir. Or garde comant tu t'es conbatus». «Sire, mauveisement,
                    ce me semble; car je i fusse touz vaincuz, se ne fust la grace Nostre Seignor qui ne me laissa pas perir,
                    la soe merci!». «Comant qu'il te soit avenu, fet li preudomez, [des ore en avant te garde. Car se tu chiez
                    une autre foiz, tu ne troveras par qui si tost t'en reliet come tu feis ore». Longuement parla li preudomez]
                    a Perceval et mult l'amonesta de bien fere, et dit que Diez ne l'oblieroit pas, ainz li envoieroit secors
                    prochainemant. Et lors li demande coment il est de sa plaie. «Par foi, sire, fet il, onques puis que vos
                    venistez devant moi ne senti en ausse ne mal ne doleur, ne plus que se ge n'eusse onques eu plaie; ne
                    encor tant con voz parlés a moi ne sent je point, ainz me vient de vostre regart et de vostre parole une
                    si grant doucor et uns si granz allegremanz de mes menbres et tel confort en mon cuer que je ne cuit pas
                    que vos soiez homez terrienz, mes esperitelz. Si sai veraiemant que se voz demorés avec moi toz dis ja
                    mes n'auroie ne fain ne soif ne talant de dormir, et se je l'osoie dire, je diroie que vos estez le Pains
                    vis qui descent dou ciel, dont nuz me mainge dignemant qui pardurablement ne vive».</p>
                </div2>
                <div2 xml:id="d002c083" n="83">
                    <head>[II.83]</head>
                    <p xml:id="d002l133" n="1" rend="unnumbered"> Si tost com il ot ce dit, si s'esvonoї li preudome en tel mainiere con quez ne soit que il devint. Et
                    lors dit une vois: «Perceval, tu az vancuz et ies gariz. Entre en celle nef et va la ou elle te menra,
                    et ne t'esmaier de chose que tu vois, car tu n'as garde que en quelque leu que tu voises te condurra Diez.
                    Et de tant t'est bien avenu que tu troveraz Boors et Galaaz, ce sont cil que tu plus desir a veoir». Quant
                    il ot celle parole si ot toute la joie que cuer d'ome puet avoir, si se drece en estant et taint les mainz
                    vers le ciel et mercie Nostre Seignor de ce que ci li est avenu. Lors prant sez armes et quant il est
                    armez si entra en la nef et s'en part de l'isle et s'esloigne de la rouche si tost com li vanz se fu feruz
                    en la voille.<lb/>Mes atant laisse ore li contez a parler de lui et retorne a Lancelot, qui chiez li preudome
                    [ert remés] que si bien li ot devisee la senefiance des tres parolez que la voiz li avoit dit en la chapelle,
                    si con vos avés oї ca arrieres .</p>
                </div2>
                <div2 xml:id="d002c084" n="84">
                    <head>[II.84]</head>
                    <p xml:id="d002l134" n="1" rend="unnumbered"> Or dit li contes qui troiz jors fist demorer li preudomez Lancelot en sa [f. 37v] conpaignie, si le sermona
                    toz diz et amonesta de bien fere et li dit: «Bien certez, Lancelot, por noiant irés en ceste Queste se
                    voz ne voz beez [a] atenir de touz pecchiez mortiauz et a retrere vostre cuer de pecchiez terrienz et
                    des deliz dou monde. Car bien sacchiez qe en ceste Queste ne voz puet vostre chevalerie valoir se li Saint
                    Esperit ne voz fet les voiez en toutez les avanturez que voz troveroiz. Car vos savez bien qe ceste Queste
                    est enprise por savoir et por veoir aucune chose des granz mervoillez et des repostaillez dou Saint Vaisel
                    que Nostre Sire a promis a mostrer au Buen Chevalier et au veraie qui de chevallerie a passez touz ciaus
                    qui devant lui ont esté et touz ciauz qui or sont, ne ja mes aprés lui ne naistra qui paroil li soit.
                    Celui chevalier veistez voz le jor de la Pentecoste seoir au Siege Perilleus a la Table Reonde, et celui
                    siege n'estoit onques nus assiz qui ne moreust [ou] on ni maignast. Et ceste mervoille veistez vos avenir
                    aucune foiz avant que li bon chevalier s'i aseist. Cil chevalier est li granz liunz qui a son vivant mestruera
                    toute chevalerie aveir. Et quant li aura tant fet et tant veu que ce ne poroit fere home mortiaus mes
                    esperitauz, si le vendront elles por qoi il laissera li terrien habit et entrerà en la celestrial conpaignie.</p>
                </div2>
                <div2 xml:id="d002c085" n="85">
                    <head>[II.85]</head>
                    <p xml:id="d002l135" n="1" rend="unnumbered"> Ensi dit Merlin de cel chevalier que voz avés maintez fois veus, con cil qui mult savoit des chosez qe
                    stoient a venir. Et neporqant, tout soit ore veritez que cil chevalier ait en lui plus proessez et plus
                    chevalerie que autrez n'est, sacchiez veraiemant que se il se menoit dusque a pecchiez mortiauz don Nostre
                    Sire le gart il ne feroit en ceste Queste ne plus que un autre sinple chevalier. Car ceste servise ou
                    vos estez entrez n'apartient de rien as terrienez chosez, mes a celestrial; don poez bien veoir que qui
                    i volt venir a perfecion d'aucune chose, il li convient avant espurgier de toutez chosez d'ordure, si
                    que li henemis ne parte en lui de nulle chose. En tel maniere que quant il aura de tout renoié l'enemi
                    et il sera mondez et nettoiez des orible pecchiez, lor poura il seuremant entrer en ceste haute Queste
                    et en ceste haut servise. Et se il est ciaus que il soit de si povre creance et de si povre fe que il
                    cuit plus fere por sa proesse qe por la grace Nostre Seignor, sacchiez qu'il ne s'en partirà ja sanz honte,
                    et au derain ne fera il celle [f. 38r] por qoi il se mist».<lb/>Ensi parloit li preudome sovent foiz a
                    Lancelot; et le tient en tel maniere troiz jors avec lui. Si se tint Lancelot a mult bien paiez de ce
                    que Diex l'avoit envoié en celle part a cel preudome que si bien l'avoit conseillez que il ne cuidoit
                    miaus valoir toz le jor de sa vie.</p>
                </div2>
                <div2 xml:id="d002c086" n="86">
                    <head>[II.86]</head>
                    <p xml:id="d002l136" n="1" rend="unnumbered"> Quant li quarz jors fu venuz, si manda li bonz homes a son frere que li envoiast armes et cheval au chevalier
                    qui avoit avec lui demoré. Et il fist sa requeste mult debonairemant. Au qint jor, quant Lancelot ot oїe
                    messe et il se fu armez [et montez] sor son cheval, il s'en parti dou preudome tout en prorant, et mult
                    le requist por Dieu que il proiast por lui Nostre Sirez ne ne l'obliast tant que il revenist a sa premiere
                    volanté. Et il li promist que si feroit il. Et tant tost se depart Lancelot de laianz.<lb/>Quant il se
                    fu partiz dou preudome si chevauche par mi la foreste duzque a heure de prime. Et lors encontre un serjanz
                    qui li demande: «Sire chevalier, qui estez vos?». «Je sui, fet il, de la meison li roiz Artus». «E comant
                    avez vos nom? Ditez le moi». Et il dit qu'il a nom Lancleot dou Lac. «Lancelot, fet cil, en nom Dieu ne
                    n'aloie je mie querant, que vos estes li plus maleuroz chevalier dou monde». «Biauz amis, fet Lancelot,
                    comant le savez vos?». «Je la sai bien, fet li vallet. Non estes vos cil qui vit li Saint Graal venir
                    devant lui et fere apert miracle, ne onques por la venue dou Saint Vaisel ne vos remuastez de vostre siege
                    ne plus que feist un mescreanz?».</p>
                </div2>
                <div2 xml:id="d002c087" n="87">
                    <head>[II.87]</head>
                    <p xml:id="d002l137" n="1" rend="unnumbered"> «Cer[t]es, fet Lancelot, je le vi voiremant ne onques ne m'en remué; si m'en poise plus qui bel ne m'est».
                    «Certez, vos mostrastez bien que vos n'estiez pas proudomes ne verai chevelier, mes desloialz et mescheanz.
                    Et puis que voz heneur ne li faistez ne ne vousistez fere de voz meismes, ni voz mervoillez pas se honte
                    vos en avint en ceste Queste ou vos estez entrez avec les autres proudomez. Certez, vilx chevalier, mauvés
                    et failliz, mult poés avoir grant duel, qui soliez estre tenuz au meillor chevalier dou monde et au plus
                    preudomez, hor estez venus le plus mauvez et le plus desloial».<lb/>Quant il ot ceste parole si ne set
                    qu'il doit dire, car il se sent a forfet de ce don li vallet le acuse. Et toutesvoies li dit: «Biauz amis,
                    tu me diraz hore ce que tu voudraz, et je t'escouterai, que chevalier ne se doit corrocier por chose qui
                    vallet die, se trop grant villenie ne li dit». «A l'escouter, fet [f. 38v] li vallet, estez venuz, car
                    devus n'istraz il mes nuls autres preus, qui soliez estre la florz de la terriene chevaliere et toute
                    la mervoille. Chetif chevalier! bien estez enfatomés por celi qui ne vos ame ne prise se petit non. Elle
                    vos a si atorné que vos en avés perduz la joie dou ciel et la conpaingnie des angles et tout heneur terrienz».</p>
                </div2>
                <div2 xml:id="d002c088" n="88">
                    <head>[II.88]</head>
                    <p xml:id="d002l138" n="1" rend="unnumbered"> Lancelot n'ose respondre come cil qui tant ha de coroz qui voudroit bien estre mort. Et li vallet le
                    va la[i]denir et honissant et dissant toutez les villenies que il onques set et plus encore. Et Lancelot
                    l'escoute toutezvoiez si entrepris que il ne l'ose mes esgarder. Et quant li vallet est toz lasse de dire
                    li ce qe il velt, si voit bien que il ne li respondra mief, si s'en va tout son chemin. Et Lancelot nel
                    regarde onquez, ainz s'en va par mi la foreste prorant et dolorissant soi et priant Nostre Seignor que
                    il le maint en tel leu et en tel voie que profitable soit a l'aume. Car ce voit il bien que ill a tant
                    de mauz fet en ceste siecle que, se de la pitié Nostre Seignor et la misericordie n'est trop garniz, il
                    ne poura ja mes avoir pardon. Si est a ceste fin venuz que la viande ne li plot onques tant q'elle ne
                    li despleisse orendroit asses plus.</p>
                </div2>
                <div2 xml:id="d002c089" n="89">
                    <head>[II.89]</head>
                    <p xml:id="d002l139" n="1" rend="unnumbered"> Quant il ot chevauché tot dis jusque a hore de midi, si voit devant lui une petite maison hors de chemin
                    et il torne celle part, car il sot bien que ce estoit hermitages. Qant il est dusque la venus, si voit
                    que ce est une petite chapelle et une petite maison. Devant a l'entree se seoit un vielz home vestuz d'une
                    roube bianche en senblanche d'ome de religionz, et feissoit duel trop merveilleuz et dissoit: «Biauz sire
                    Diex, por qoi avez voz sofert ce? Car il voz avoit si longuement servis et tant estoit travaillez por
                    vostre amor, si con je croi». Quant Lancelot voit plorer li preudome si tentrement, si li en prant pitié
                    granz. Il le salus et li dit: «Sire, Diez voz gart». «Sire chevalier, Diex le face, fet li proudome. Que
                    se il ne me garde, et de prés, je cuit que li henemis me poura legieremant sorprendre. Et Dies vos get
                    dou pecchiez ou vos estez: car certez vos en estez plus maubailiz que chevalier qe je sacchie».<lb/>Quant
                    Lancelot entent [f. 39r] ce que li preudome li dit, si desscent et panse que il nen s'en partira hui mes,
                    ains se conseillera a cel proudome que bien le conoist, ce li est avis as parolez que il li a dites. Lors
                    atache son cheval a un arbre et va avant et voit devant l'entree dou mostier qui gisoit mort un vielz
                    home touz chenuz, vestuz de chemise bianche et deliee, et delez lui avoit une here aspre et poignant.
                    Quant Lancelot voit ce, si se mervoille de la mort a ce preudome.</p>
                </div2>
                <div2 xml:id="d002c090" n="90">
                    <head>[II.90]</head>
                    <p xml:id="d002l140" n="1" rend="unnumbered"> Lors s'asiet et demande comant il est mort. Et cil li dit: «Sire chevalier, je ne sai, mes je voi qu'il
                    ni est mie mort selonc Dieu et selonc ordre. Car en celle roube que vos veés ne puet nus teus homez com
                    il estoit morir, qui n'et religion enfrainte; et por ce sei je bien que li henemis li a fet cest asaut
                    par qoi il est mort. Si est trop grant domages, ce me semble: car ill a demoré au mien esciant plus de
                    .XXX. anz hermites en ceste hermitage». «Por Dieu, fet Lancelot, cist domage me senble trop granz, et
                    de ce qu'ill a son Service parduz et de ce que en tel aage est sorprise da l'enemi».<lb/>Lors elitre li
                    preudome en la chapelle et prent un livre et une estole [f. 39v] et met entor son col, puis vient hors
                    et comence a conjurer li henemi.</p>
                </div2>
                <div2 xml:id="d002c091" n="91">
                    <head>[II.91]</head>
                    <p xml:id="d002l141" n="1">Quant ill a grant piece leu ou livre et conjuré si regarde et voit l'enemi devant lui en si hydeuse figure
                    qu'il n'est cuer d'ome que tout peur en deust avoir. «Tu me ttravaillez trop, fet li henemis; or m'as,
                    por qoi me veus tu?». «Je voil, fet li proudomez, que tu me diex coment cist mienz conpainz est mort,
                    et se il est periz ou sauvez».</p>
                    <p xml:id="d002l142" n="2"> Lors parole li enemi a voiz orible [et] espoentable, et dit: «Il n'est mie mort ne periz mes sauvez».
                    «Coment puet ce estre? fet li preudomez. Il me semble que tu me mentez, car ce ne comande mie nostre hordre,
                    ainz le defant tout pleinemant, que nus de mes frerez ne veste chemise de lin; et qui la vest il trespasse
                    ordre. Et qui en trespassant ordre muert, ce n'est mie bien, ce m'est avis». «Ha! fet li henemis, je te
                    diré coment il est alé de lui».</p>
                    <lb/>
                    <p xml:id="d002l143" n="3"> «Tu sez bien que il fu gentilz home et de haut lignage et qu'ill a encor neveus et meres et parenz mult
                    en ceste pasis. Si avint avant ier que li cons Hues del Val comenca un[e] guerre encontre un de sez neveus
                    que len appelle Agaran. Quant la guerre fu comencee, Agaranz qui auquez se veoit au desoz, ne set que
                    fere, si s'en vint conseillier a son oncle, qui tu vois ci, et le pria si doucement que li oissi de son
                    hermitage et s'en ala avec lui por mantenir la g[u]erre encontre Hues. Si revint a ce que il soloit jadis
                    fere, ce est a armez porter. Et quant il fu assemblés avec sez paranz, si le fist si bien de toute chevalerie
                    que li cuenz Huez fu pris a la tierce jornee que il assemblerent; et lors firent pes entre le cuens Hues
                    et Agaranz, et dona li cuenz Hues bone seurtés que ja mes nel guerreroit.</p>
                </div2>
                <div2 xml:id="d002c092" n="92">
                    <head>[II.92]</head>
                    <p xml:id="d002l144" n="1" rend="unnumbered"> «Quant la guerre fu apaissee et faillie, si revint li preudomes a son hermitages et comenca li service
                    que il avoit maintenu maint jor. Mes quant li cuenz Huez sot que il avoit esté desconfiz par lui, si pria
                    a .II. de sez neveuz que il len venjassent, et il distrent que si feront il. Si vindrent maintenant ceste
                    part, et quant il furent ier maitin descendu a l'entree de ceste chapelle, si virent que li proudomes
                    estoit la ou sacremant de la messe. Si ne l'osent pas assaillir en tel point, ainz distrent que il sofferroient
                    tant que il seroit hors de laienz; et si tendirent un paveillon ci devant. [f. 40r] Et quant il fu chose
                    avenue que il ot fet son servise, il fu issuz de la chapelle, cil distrent que il estoit mort. Et le pristrent
                    si trestrent leur espee. Et quant il li cuiderent couper la teste, Cil cui il avoit maint jor servi mostra
                    por lui tel miracle et si apert qu'il ne pooient sor lui ferir coup dont il li peussent nul mal fere,
                    et si n'avoit vestu que sa roube; ainz despessoien ensi l'espee sor lui con cil ferissent sor un enclune.
                    Si le ferirent tant que leur espee furent toutes despesee, et il furent las et travaillez des couz que
                    il li avoient donez, ne il ne li avoient encor tant de mal fet que sane fust issuz de lui.</p>
                </div2>
                <div2 xml:id="d002c093" n="93">
                    <head>[II.93]</head>
                    <p xml:id="d002l145" n="1" rend="unnumbered"> «Quant il virent ce, si furent tuit desvé d'ire et de maltalant. Si pristrent heche et feu, si alument
                    le feu ci devant, si distrent qu'il l'ardroent, car encontre le feu ne deureoit il pas. Si le despoillerent
                    tout nu et li hosterent la here que voz veez iluec. Et qant il se vit isi nu, si hen ot si grant honte
                    et vergoigne de soi meismes, [que] lor prie que il li prestassent aucun afublail si que il ne se veast
                    pas si villainemant com il estoit. Cil furent fellon et cruel, si distrent qu'il ne vestiroit mez ne lungue
                    ne large, ainz morroit.</p>
                </div2>
                <div2 xml:id="d002c094" n="94">
                    <head>[II.94]</head>
                    <p xml:id="d002l146" n="1" rend="unnumbered"> Quant il les ot ensi parler, si comence a sorrire et respondi: «Comant, fet il, cuidés vos que je puisse
                    morir por ceste feu que vos avés aparoillez por moi?», «Vos ne aurois, firent il, autre garison». «Certes,
                    fet il, se Nostre Sire velt que je mueire, ce sera plus por la volanté Ihesu Crist que por l'angoisse
                    dou feu, qui n'aura ja tant de force qu'il puisse sor moi bruller, ne il n'a el monde cheance si deliee,
                    se je l'avoie vestue et puis entras tout el feu, que ja en fust maumise ne enpiree». Quant il oirent ceste
                    chose, si le tindrent tout a foble quant que il dissoit; et neporquant li uns d'auz dist que il verroit
                    par tans se ce poroit estre voirz. Si hosta sa chamise de son dos et la li fist vestir, et tantost le
                    getterent ou feu que il avoient fet si grant que il dura des la matin dusque a noit tout tart. Et quant
                    il fu estaiz, il troverent sanz faille li preudome ensi desvit; mes il avoit la char si nete et si saines
                    [com] vos poés veoir, ne encor la chemise que il avoit vestue n'estoit autremant enpiree con vos pués
                    veoir. Et quant il virent ce, si s'en furent mult [f. 40v] espoantez, l'osterent de la et porterent en
                    ceste place ou voz le veés hore, et mistrent sa here delez lui. Por ce puet en veoir apertemant qu'il
                    n'est mie dannez, mes sauvés. Si m'en iré atant, que bien t'ai dit ce dom tu estoiez en doute».<lb/>Et
                    si tost com il ot ce dit, si s'en ala. Atant les aubres devant lui grolloient come se ce fust la greignor
                    tempeste dou monde, si que il sembloit que tuit li diable d'enfer s'en alassent par mi la foreste.</p>
                </div2>
                <div2 xml:id="d002c095" n="95">
                    <head>[II.95]</head>
                    <p xml:id="d002l147" n="1">Quant li proudome ot oїe ceste avanture si est assez plus liez que il n'estoit devant. Lors met jus le
                    livre et li ostole et vient au cors et le comence a baisier et dit a Lancelot: «Par foi, sire, biauz miraclez
                    a Nostre Sire fet por ceste home que je cuidoie que il fust mort en aucum pecchié mortel. Mes non est,
                    la Dieu merci, ainz est sauvés, ensi con vos poés veoir».</p>
                    <p xml:id="d002l148" n="2"> «Sire, fet Lancelot, or me dirés qui cil est qui a vos a tant parlez. Son cors ne poi je veoir, mes sa
                    parole oї ge bien, qui est si laide et si espoentable qu'il n'est nul qui touz paor n'en deust avoir».
                    «Sire, fet li proudomes, peor en doit len bien avoir, car il n'est rienz qui tant face a reduter com il,
                    car ce est cil qui dona consoli a home de perdre cors et arme». Lors set bien tantost Lancelot que cil
                    est a cui il avoit parlé li henemis. Et li frerez li prie que il li face hui mes conpaignie a garder cel
                    saint cors, et domain li ait tant que il soit mis en terre. Et il dit que si fera il volantiers. Et mult
                    est liez de ce que Dieu l'a amené en leu ou il puet fere servise a si proudome come cil a esté. Il oste
                    maintenant sez armes et le met en la chapelle, puis vient a son cheval et li oste le frain et la selle
                    et le laisse paistre, puis revint fere servise et conpaigne au preudome.</p>
                </div2>
                <div2 xml:id="d002c096" n="96">
                    <head>[II.96]</head>
                    <p xml:id="d002l149" n="1" rend="unnumbered"> Et quant il sont ensemble assiz, si le comence a demander li preudome et li dit: «Sire chevalier, dom
                    est vos Lancelot dou Lac? Est vos, sire?». «Oїl». «Et que alez vos querant par ceste pais insi armés con
                    vos estez?». «Sire, je vois avec mes conpaignonz quere les avanturez dou Saint Graal». «Par foi, fet li
                    proudomes, quere le poés vos, mes au trover ne vandroiz vos ja. Car se li Sainz Graal venoit devant vos,
                    je ne cuit pas que voz le puissiez veoir ne plus que li avougles veroient une spee qui devant [f. 41r]
                    lui seroit. Et neporquant mult [genz ont] esté en teneblez d'enfer lonc tans et en oscurtez que Nostre
                    Sire apelloit puis a veraie lumiere si tost com il veoit que li cuer i entendoit. Nostre Sire n'est mie
                    lens de secorre peccheor, mes si tost com il s'en puet apercevoir qu'il se retome vers lui ou en cuer
                    ou en volanté ou en aucune buen euvre, il le vient tantost visiter. Et se ill a garni san hostel et nettoié
                    de toutez ordures, ensi come pecchieres doit fere, il descent et repose en lui, ne puis n'a li pecchieres
                    garde que il s'en parte se il nel chache hors, Mes s'il i apelle autre qui contrere li soit, il s'en part
                    com cil qui plus ne puet demorer, puis que cil i est acoilliz qui touz jors le guerroie.</p>
                </div2>
                <div2 xml:id="d002c097" n="97">
                    <head>[II.97]</head>
                    <p xml:id="d002l150" n="1" rend="unnumbered"> «Lancelot, ceste example t'ai je moustré por la vie que tu as si longuemant menee puis que tu receus
                    l'ordre de chevalerie. Car devant ce que tu fussez chevalier, avoies tu herbergié en toi toutes les bones
                    vertus si naturaumant: car je ne sai nul jeune home qui poit estre tez parelz. Car tot premeiremant tu
                    avoies vertiginetz herbergiee si veraiemant que onques ne l'avois enfrainte ne en pansé ne en euvre; car
                    maintes fois t'avint que quant tu pensoies a la viltance de la corporel charnalité en coi virginités est
                    conronpue, tu l'avoies en despit et dissoiez que ja en celle maleurté ne chairoiez. Et lors afermoiez
                    c'onque il n'estoit nulle chevalerie si haute come estre virges et schiver luxure et garder son cors touz
                    jors nettement.<lb/>«Aprés ceste vertus, qui tant est merveilleuse, avoies tu en toi humilitez. Humilité
                    va doucemant et soef, le chief beissé, et ne fait pas ensi come li farisez que dissoit quant il oroit
                    au temple: «Biaus sire Diez, je te rent grace et merci de ce que je soi bonz et de ce que je ne su mie
                    si desloial com sont cist mien voisin». Itel n'estoies tu pas, ainz sembloiez le publicanz qui ne osoit
                    regarder l'image, tel peor avoit que Diez ne se corrochast a llui por ce qu'il estoit si pecchierez, ainz
                    estoit loing de l'autel et batant son pis et dissoit: «Biaus sire Diez, pere puissant, aiez merci de ceste
                    pecheor!». En tel maniere se doit contenir qui vialt droitemant acomplir les euvres d'umilitez. Ensi fessoies
                    tu quant tu estoiez damisiaus, car tu [f. 41v] dotoiez et amoies ton creator sor toutez chosez et dissoies
                    que len ne doit nulle chose terriene douter, mes hen devoit douter celui qui poir ha de destruire corz
                    et aume et getter en enfer.</p>
                </div2>
                <div2 xml:id="d002c098" n="98">
                    <head>[II.98]</head>
                    <p xml:id="d002l151" n="1" rend="unnumbered"> «Aprés ceste deus vertuz que je t'ai devisee avoies tu encor un autre que len apelle soufrance; si est
                    semblant d'esmeraude qui est vers. Car soufrance n'a si fort tanprature que elle puisse estre vaincue,
                    ainz est touz jors verdoiant en sa vive force que ja nus n'ira tant encontre qu'elle ne port toz jorz
                    la victorie et l'eneur, ne nus ne puet si bien vaincre son henemi con par soufrir. Et en quelque pecchié
                    que tu fussez parvenuz, ce sei tu bien en ta pensez que ceste vertu avoies tu en toi naturelemant.</p>
                </div2>
                <div2 xml:id="d002c099" n="99">
                    <head>[II.99]</head>
                    <p xml:id="d002l152" n="1" rend="unnumbered"> «Aprés ce avoies tu une vertu en toi herbergiee et enracinee con s'elle te venist de nature: ce est droiture.
                    Si est une vertu si haute et si puissant que por li sont toutes les autres tenues en droit point, que
                    ja nulle foiz ne se changera, mes tant a chascun [rendra] con il l'a deservi et ce que drois li porte.
                    Droiture ne done a nellui chose fors qu'elle li doit doner, ne ne toira nelui por haine ne ne done por
                    pitié, ne ja n'esparmera ne [ami ne] parant, ainz s'en va touz jors selonc la droiture line de verité
                    et de droit en tel maniere que ja n'es tornera hors de droite voie par avanture qui aviegne.<lb/>«Aprés
                    cez vertuz avois tu en ta volanté et en ton cuer charité saiacemant herbergiee que ce estoit mervoille.
                    Car se tu aussiez toutez les ricchessez dou monde entre tez mainz, tu les osasez bien doner por amor de
                    ton creator. Et lors estoit li feu dou Saint Esperit chauz et ardanz dedanz toi, et estoiez volentereus
                    et chireus de tenir et d'avoir en corz [et] en aume celui qui cez vertus t'avoit prestez. Aissi garnis
                    de toutez bontés et de toutes vertuz terrienes montas tu en si haut ordre.</p>
                </div2>
                <div2 xml:id="d002c100" n="100">
                    <head>[II.100]</head>
                    <p xml:id="d002l153" n="1" rend="unnumbered"> «Mes quant li henemis, qui premiere fist home pecchier et le mena a dannacion, te vit si garni et si
                    covert de toutez pars, si ot peur qu'il ne te poist sorprendre en nulle maniere. Si veoit apertemant que
                    trop esploteroist bien a son oes se il te poroit mettre hors d'aucun de ces poinz ou tu estoiez. Il voit
                    que tu estoies ordenez a estre serjanz Nostre Seignor Ihesu Crist et mis en si haut degré que ja mes ne
                    te deusse abaesier au servise de l'enemi. Si te [f. 42r] redoute mult a asaillir por ce que sa poine i
                    cuidoit perdre. Lors se porpensa en maintez manierez comant il te poroit decevoir. Et tant que au dereain
                    li fu avis qu'il te poroit plus tost metre a pecchier par fame que por autre chose, et dit que li premier
                    pere avoit esté por fame deceuz, et Salemonz, li plus sages homes de touz les terriens homes, et Sanson
                    li fortisme, li plus fort de touz homez, et Assalon, li filz David qui fu li plus biauz dou siecle, et
                    maint autre en ont esté vancuz et honi, «Et puis, dit il, [que tuit cil en ont esté deceu et honi], ne
                    me semble pas que cist enfens puisse durer».</p>
                </div2>
                <div2 xml:id="d002c101" n="101">
                    <head>[II.101]</head>
                    <p xml:id="d002l154" n="1" rend="unnumbered"> «Lors entra li henemis en la roine Genevre, qui n'estoie mie veraiemant confesse puis q'elle estoit venue
                    a mariage. Elles vint a ce que elle te regarda mult volantiers tant con tu estoie en son hostel, le jor
                    que tu deust este chevalier, qui remest por ce que tu desfreras le chevalier por cui tu feis le sarremant
                    et por le corroz que li rois en ot t'oblia a rendre l'espee. Et puis t'envoia la roine une qe tu l'envoias
                    por un chevalier quant tu aloiez secorre la dame de no... aut quant tu veis qu'elle te regarde s'i pensaz
                    et en celle pensee te feri li henemis a descovert si duremant qu'il te fiz hors aler de la droite voie
                    et en celle entrer que tu n'avoiez onques coneue; ce est en la voie qui gaste cors et ame si merveilleusement
                    que nus ne le puet tres bien savoir qui asaié nell a. Des lors te tolli li henemis la veue. Car si tost
                    con tu aust les eaus eschaufé et espris de la doucor de luxure, maintenant enchasast humilitez et atrasis
                    orgueil et vousist aler teste levee ausi fierement con li lionz, et dies en ton cuer que tu ne te devoiez
                    rien prisier ne ne te priseroie ja mes se tu n'avoies ta volantés de celle que tu veoiez si belle. Et
                    li henemi, qui ot toutez les parolez si tost con la langue les a dite, conut que tu pecchoiez mortiaumant
                    en pensee et en volanté, si entra lors dedanz toi et en fist aler celui que tu avoies si longement ostellé.</p>
                </div2>
                <div2 xml:id="d002c102" n="102">
                    <head>[II.102]</head>
                    <p xml:id="d002l155" n="1" rend="unnumbered"> «Ensi te perdi Nostre Sire qui t'avoit si longuemant nori et creu et garni de toutes bonez morz et t'avoit
                    si haut monté qui en son servise t'avoit mis. Si que quant il cuida que tu fuissez le loial serjanz et
                    que tu li randissez les bontés des bien que il t'avoit presté, tu le laissaz maintenant si que quant tu
                    deussiez estre des chevalier Ihesu Crist et tu devenis chevalier au diable et mis dedanz toi tant de vices
                    [f. 42v] de l'enemi con Nostre Sire i avoit mis de vertuz. Car contre virginitez et chastiee erberjas
                    tu luxure qui destruit et confont l'une l'autre; et encontre humilité receus tu orgueil, con cil qui ne
                    prisoit nul home terrienz vers soi. Aprés enchasas tu les autrez vertus que je t'ai nomez et recoilliz
                    l'autrez qi contre estoient, et neporqant Nostre Sire i avoit tant mis de bien en toi que de celle grant
                    planté ne pooit estre qu'il n'aust aucune chose de remanant. Et de cel remanant que Deus te laissa as
                    tu fetez les merveilleusez proessez par les estranges terres et par les lontaiez païs don toz li monde
                    parole.</p>
                </div2>
                <div2 xml:id="d002c103" n="103">
                    <head>[II.103]</head>
                    <p xml:id="d002l156" n="1"> Or esgarde que tu peussiez avoir fet et se tu eussez ces vertus sauvés en toi que Nostre Sires i avoit
                    misez des lors que tu estoiez en estant. Tu n'aussez pas failli a achever les avanturez dou Graal, don
                    li autre sont ore en paine, ainz en eussez tant mis a fin come [nus] home poroit fere, sanz le Veraie
                    Chevalier; li oelz ne te fussent pas avoglé devant la presense de ton Seignor, ainz le veissiez apertemant.
                    Toutes ces chosez t'ai dites que je sui mult dolanz de ce que tu es si maubailiz et honiz que ja mes en
                    leu out tu viegnes n'auras henor, ainz ti diront villenie tuit cil qui sauront comatn il t'est avenu et
                    la Queste dou Saint Graal.</p>
                    <lb/>
                    <p xml:id="d002l157" n="2"> «Et neporquant tu n'as pas tant mesfet que tu ne truissez pardon, se tu criez merci a Celui qui t'avoit
                    si hautemant garni et qui t'avoit apellé a son servise. Mes se tu nel veus fere de bone volanté ne de
                    buen cuer, je ne te lou pas que tu voissiez avant en ceste Queste. Car bien sacchiez que nus n'i entre
                    qui a onte ne s'en parte s'il n'est veraiemant confés. Car la Qeste n'est mie des terrienes choses, mes
                    des celestriauz; et qui el ciel velt entrer hors et villain, il [e]n est trebuchié si villainemant et
                    si fellonosemant que il se sant a touz jors de sa vie. Ausi avendra a ciaus qui en ceste Queste sont entrés
                    ort et entecchiez des vices terrienes, que il ne sauront tenir ne voies ne sentier. Si est ore avenu la
                    semblance don li avengelistez parole la ou il dit:</p>
                </div2>
                <div2 xml:id="d002c104" n="104">
                    <head>[II.104]</head>
                    <p xml:id="d002l158" n="1" rend="unnumbered"> «Il fu jadis un preudomes mult ricches qui ot aparoillet a fere noces, si ot semout ses amis et sez voisin.
                    Quant [f. 43r] les tables furent misez si envoia messages a ciaus cui il avoit semons et lor manda que
                    il venissent que tout estoit aparoillez. Cil tarderent tant que il ennuia au preudome. Et quant il vit
                    que il n'i vendroient pas, si dit a ssez serjanz: ‘Alés de ci et tornez par mi ces ruez et par mi ces
                    places et par toz les chemis et dites a povre et a ricche que viegnent mangier, car le tables sont misez
                    et tout est prest.' Cil firent le comandemant leur seignor et len amenerent tant que toute la meison fu
                    pieine.</p>
                </div2>
                <div2 xml:id="d002c105" n="105">
                    <head>[II.105]</head>
                    <p xml:id="d002l159" n="1" rend="unnumbered"> Quant il furent assiz, li sire regarde entre lez autres, si vit un home qui n'estoit pas vestu de roube
                    de noces. Il vint a llui et li dit: ‘Biauz amis, que venistez voz caienz quere que ne avés vesteure de
                    noces?' Et il amui si qu'il ne fist aucune response. Il n'estoit mie nus, mes il se senti si coupablez
                    que il nen avoit de qoi respondre. Et li sires dist maintenant a ses ministrez: ‘Liés li les piez et les
                    mainz et le getés en les tenebre ou ill a piante de stridor des denz.' Et puis dist li sirez, por ce que
                    il avoit plus g[enz] semons que il n'estoit venue au mangier: ‘Mult i a des apellez mes pou i a d'esleuz'».<lb/>«Issi
                    ceste semblance don l'Evangile parole poonz [f. 43v] nos veoir en ceste Queste. Car por les noces que
                    il fist crier devons nos entendre la table dou Saint Graal ou li proudomes mengerent, li verai chevalier,
                    qui Nostre Sire trovera vestuz de roubes de noces, ce est de bonez vertuz et de bones graces que Nostre
                    Sire done a ciaus qui le servent. Mes ces que il trovera desnuez de veraie confession et de veraie repentance
                    et de bonez euvrez ne voudra il pas recevoir, ainz le fera getter hors de la conpaignie as autrez, si
                    que il recevront autretant de honte et de vergoigne come li autre auront d'eneur».</p>
                </div2>
                <div2 xml:id="d002c106" n="106">
                    <head>[II.106]</head>
                    <p xml:id="d002l160" n="1" rend="unnumbered"> Atant se teist et regarde Lancelot qui ploroit si duremant come se il veist morte la rienz el monde que
                    il plus amoit, come cil qui est tant dolanz que il ne set que il doie fere. Et quant il l'a grant piece
                    regardé si li demande se il fu onques puis confez que il entra en la Queste. Et il respont a grant poine
                    et dit oїl. Si li conte tout son estre et toutes les parolez que cil li ot ditez et deviseez de la senefiance
                    des trois chosez. Qant il ot ce si li dit: «Lancelot, je te requier sor l'ordre de chevalerie que tu receus
                    ja lonc tanz que tu me dis laquel vie te plest plus, ou celle que tu as jadis tenue ou celle ou tu es
                    ore novellemant entrez». «Sire, je voz creant sor mon creator que cist noviaus estres me plest plus que
                    li autre ne fist onques, ne ja mes tant con je vive ne m'en quier partir por chose qui m'aavegne». «Or
                    ne t'esmaier done, fet li preudomez. Car se Nostre Sire voit que tu le requerez de buen cuer, il t'envoiera
                    tant de sa grace que tu li seraz tempie et hostiaus si que il se herbergera dedanz toi».<lb/>A telz parolez
                    trespasserent le jor. Et quant la nuit fu venue, si mangerent pain et burent cervoise que il troverent
                    en l'ermitage. Puis alerent couchier deles le cors et dormirent petit, car il pensoient andeus plus as
                    celestiaus chosez que as terrienez.</p>
                </div2>
                <div2 xml:id="d002c107" n="107">
                    <head>[II.107]</head>
                    <p xml:id="d002l161" n="1" rend="unnumbered"> Au maitin, quant li preudomes ot enfoi li saint cors en la chapelle devant l'autel, si entre en l'ermitage
                    et dit que il ne si partiroit ja mez jor de sa vie, ainz [i serviroit son seignor celestial tot] s'aage.
                    Et quant il vit que Lancelot velt prendre ses armez si li dist: «Lancelot, je vos comant el nom dou Saint
                    Esperit que vos la here a cel saint cors que nos avonz hui enterrés et vos vestez enpres vostre char des
                    or mes. Et je vos di que [f. 44r] tielz bien vos avendra que ja mes ne peccheròiz mortelmant tant con
                    vos l'aiés entor vos; ce vos doit mult asseurer. Et encor vos comant je [que] tant con vos siez en ceste
                    Queste ne mangiez de char ne bevés vin et alés touz jors au mostier oїr le servise Nostre Seignor, se
                    vos en estez en leu que vos le puissiez fere». Il recoit ceste comandement en leu de penitance et il se
                    despuille devant li preudome et recoit la descipline de bone volanté. Et puis prent [la] haire qui mult
                    estoit aspre et poignant et la met en son dos et vest sa roube par desur. Et quant il s'est vestu si prant
                    ses armes et monte en son cheval et demande conjé au preudome. Et cil li dona mult volantiers; mes mult
                    li prie de bien fere et le chastie de tant com il puet et set et li dit que il ne lest en nulle maniere
                    que chascune senmaine ne se face confés, si que li henemis n'ait poit de lui aprochier ne de trere soi
                    pres de lui. Et il dit que si fera il. Si se part maintenant de laienz et chevauche par mi la foreste
                    tout jor ajornee dusque a heure de vespres sanz avanture trover qui a conter face.</p>
                </div2>
                <div2 xml:id="d002c108" n="108">
                    <head>[II.108]</head>
                    <p xml:id="d002l162" n="1" rend="unnumbered"> Aprés vespres encontra une damoiselle qui chevauchoit un palefroin blanc et venoit mult grant aleure.
                    Et la ou elle encontra Lancelot si le salue et li dit: «Sire chevalier, ou alés vos?». «Certes, fet il,
                    danmoiselle, je ne se, fors que je voi la ou avanture me moint et la ou elle me condura. Car je ne sai
                    mie bien quel part je puisse trover ce que je voi querant». «Et je sai, fet elle, que voz querez. Vos
                    en fustez jadis plus pres que voz [n'estes ore, et si en estes plus pres que] ne fustez onques, se vos
                    toutezvoies vos tenés en ce ou vos estes entrez». «Damoiselle, fet il, ces .II. parolez que vos me ditez
                    me semblent estre contrere». «Ne vos chaut, fet elle, que voz le veroiz encore plus apertemant que ne
                    fetez hore, ne je ne vos hai chose dite que vos encor bien n'entendoiz».</p>
                </div2>
                <div2 xml:id="d002c109" n="109">
                    <head>[II.109]</head>
                    <p xml:id="d002l163" n="1" rend="unnumbered"> Quant elle ot ce dit, et elle s'en volt aler, Lancelot li demande ou il poroit mes hui herbergier. «Vos
                    ne troveroiz, fet elle, mes hui ostel; mes demain au soir l'aurois vos tel con mestier vos sera, et lors
                    troveroiz secors de ce dont vos estez en doutance». Lors la comande a Dieu et elle lui. Si se part li
                    uns de ll'autre, et Lancelot chevauche tout le grant chemins par mi le boiz, et quant il vint a l'entree
                    de .II. chemin forciez ou il avoit une croiz de fuz qui departoit .II. voiez. Quant il voit la croiz si
                    est mult liez de ce que il [l'] a [f. 44v] trovee et dit que hui mes sera iluec son hostel. Et oste a
                    son cheval le frain et la selle sil laisse pestre; puis oste son escu de son col et le met jus et deslache
                    son hiaume et l'oste de sa teste. Et quant ill a ce fet si s'agenoille devan la croiz et dit ses proierez
                    et sez oraisionz et prie Celui qui en la sainte Crois fu mis, por cui henor et por cui reverance celle
                    crois fu mise iluec, que il le gart en tel maniere que il ne chee en pecchiez mortiauz. Car il ne doute
                    nulle chose autretant come celle.</p>
                </div2>
                <div2 xml:id="d002c110" n="110">
                    <head>[II.110]</head>
                    <p xml:id="d002l164" n="1" rend="unnumbered"> Quant il ot fet sez oracions et proiés Nostre Seignor mult grand piece, si s'acouche sor une piere qui
                    estoit devant la crois. Et il avoit mult grant talant de dormir, car il estoit mult travaillez de chevauchier
                    et de geuner; et por ce li avint que il s'endormi maintenant que il fu acouchié sor la piere. Et quant
                    il fu endormi si li avint qu'il li fu avis que devant lui estoit uns homez touz avironez d'estoillez;
                    cil homs avoit une corone en sa teste et menoit en sa conpaignie .VII. rois et .II. chevalier. Quant il
                    estoient venu devant lui si s'arestoient et haoroient la croiz et faissoient leur afrission. Quant il
                    avoit esté a genolz grant piece si s'aseoit tuit et tendoient lors mainz verz le del et dissoient a aute
                    voiz: «Pere, vien nos visiter, si rent a chascun de nos selonc qu'ill a deservi et nos met en ton hostel
                    en la meison ou nos desironz a entrer!» Quant il avoient ce dit, si se [f. 45r] tesoient tuit. Et lors
                    regardoit Lancelot vers le ciel et voit les nuez ovrir, si s'en issoit un home o grant conpaignie d'angelez;
                    et descendoit sor elz si donoient a chascun sa benission et le clamoit serjanz buens et loiauz et dissoit:
                    «Mes hostel est aparoillez bonz et biaus a voz touz. Soiez en la joie que ja ne voz faudra». Et qant il
                    avoit ce dit, si venoiz a l'unz des .II. chevalier, si dissoit: «Fuie toi de ci, que je ai perdu touz
                    ce que je avoie mis en toi. Tu ne m'as pas esté come filz mes come fillastre; je te di que je t'esconfondré
                    se tu ne me rent mon tresor». Quant il oї ceste parole si s'enfoi d'autre lez et crioit merci tant dolanz
                    que nuz plus. Et li homes dissoit: «Se tu viaus, je t'amerai, et si tu viauz, je te hairé». Et cil se
                    departoit maintenant de toute la conpaignie. Et li home qui devers le ciel estoit descenduz venoit au
                    chevalier qui estoit li plus jeunez de touz et le mettoit en figure de lion et li doie elez et li dit
                    tost: «Biaus fiz, or poez voler par tout le monde et voler par toute teriene chevalerie». Et cil comencoit
                    tantost a voler, si devenoit sez eles si grant et si merveilleusez que touz li monde en estoit coverz.
                    Et quant il avoit tant volés que toz li monde le tenoient a mervoille, si s'en aloit tout contremont les
                    nues et maintenant avroit le ciel por lui recevoir.</p>
                </div2>
                <div2 xml:id="d002c111" n="111">
                    <head>[II.111]</head>
                    <p xml:id="d002l165" n="1" rend="unnumbered"> Einsi avint a Lancelot que il vit celle avision en son dormant. Et quant ce fu chose que la nuit fu faillie
                    et li jors fu venuz, si s'esvoilla et si n'ot point ublié de la vision en son dormant que il ot veue.
                    Et quant il vit que il fu jors si a levee sa main et fet le singne de la sainte croiz en mi son front;
                    et s'acomande a Nostre Seignor et dit: «Biauz pere Ihesu Crist, qui es verais conseilliers et veraiz confors
                    a toz ciaus qui de buen cuer et de bone volanté te reclament, Sire Diez, je vos rent grace et merci de
                    ce que tu m'as garantiz et delivrés de grant honte et des granz mesavanturez qu'il me convenist a soufrir,
                    se ta granz debonarité ne fust. Je sui ta creature [a] que tu as mostree si granz debonarité que l'arme
                    de moi que estoit en perilz l'en as retrete arrierez et l'az rapellez a toi conoistre et creire. Sire,
                    par ta misericorde ne me laisser des or mes aler hors de ta voie, mes garde moi de si prs que [f. 45v]
                    li henemis que touz jors agueite a moi decevoir ne me truisse hors de tes mainz».<lb/>Quant ill a ce dit
                    si se drece en son estant et vient a son cheval si li mete le frain et la selle, si lache son hiaume et
                    prant son escuz et son glaive et monte; et se met en sa voie ausi com il avoit fet le jor devant, et panse
                    mult a ce que il avoit veu en son dormant, car il ne set onques a qoi il peust torner. Si le voudroit
                    mult volantiers savoir s'il pooit estre. Quant ill a chevauchiez dusque a ore de medi, si se trova mult
                    cauz; et lors encontra en une vallee le chevalier que sez armez en avoit aporteez avant ier.</p>
                </div2>
                <div2 xml:id="d002c112" n="112">
                    <head>[II.112]</head>
                    <p xml:id="d002l166" n="1" rend="unnumbered"> Quant cil le voit venir, si ne le salue pas, ainz li dit: «Garde te de moi, Lancelot! Car tu ez mort
                    se tu ne te pués de moi defendre». Si li vient le glaive eslongnés et le fiert si duremant [qu'il li perce
                    l'escu et le auberc. Et Lancelot, qui son pooir i met, le fiert si duremant] qu'il abat et lui et le cheval
                    en un mont si fellenosemant qu'a pou qu'il n'a le col ronpu. Lors point outre et revient arrieres et voit
                    li chevalier qui ja se relevoit; et il prant le cheval si le maine a un arbre et les atache par le frain
                    por ce que qant li chevalier sera relevez que il le troist tout prestez a monter. Et qant ill a ce fet
                    si se met a la voie et chevauche dusque au soir. Et lors fu vainz et las de geuner qu'il avoit fet, com
                    cil qui n'avoit mangié de tout li jor ne de ll'autre devant; et si avoit chevauchés .II. grant jornees
                    merveilleusez qui assez l'orent laissé et travaillez.</p>
                </div2>
                <div2 xml:id="d002c113" n="113">
                    <head>[II.113]</head>
                    <p xml:id="d002l167" n="1" rend="unnumbered"> Lors avint que quant il ot chevauchiez dusque vers la nuit, si vint par devant un hermitage qui estoit
                    en une montaigne. Et il regarde celle part et voit devant l'uis de la chapelle un hermite qui estoit viaus
                    et ancienz et touz chenuz. Si est mult liez de celle avanture; si s'adreca la et les salua, et il li rant
                    son salu mult bel: «Sire, fet Lancelot, poriés vos herbergier hui mes ceste chevalier erant?». «Biaus
                    sire, fet le preudomez, s'il vos plest a descendre, je voz herbergerai au miaus que je porai, et vos donrai
                    de ciaus que Dieu m'a prestez». Et il dit que il ne li demande miaus; si descent atant. Et li preudome
                    maine le cheval en une aapantez qui estoit devant son hostel et li oste il meismes le frain et la selle
                    et li done de ll'erbe dont li avoit grant planté de toutez pars. Et puis prant [f. 46r] l'escu et le glaive
                    Lancelot et le porte en son hostel. Et Lancelot ot ja son hiaume et sa ventaille abatue; si hoste son
                    hauberc de son dos, si se desarme tout et porte les armes en l'ostel. Et quant il est touz desarmés et
                    li proudomes li demande s'il oї avoit vespres. Et il dit qu'il ne vit hui mes ne maison ne recet ne home,
                    fors unz qu'il encontra hui a midi. Lors entra li proudomez en sa chepelle et apella son clerc si comence
                    vespres dou jor et puis de la mere Dieu. Et qant il ot ce dit qui au soir apartient si s'en oissi de la
                    chapelle. Et lors demande a Lancelot qui il estoit et de qel paїs. Et il li dit courtaisemant son estre,
                    ne ne cele mes ver li di de ce que ill avenu li soit dou Saint Graal.</p>
                </div2>
                <div2 xml:id="d002c114" n="114">
                    <head>[II.114]</head>
                    <p xml:id="d002l168" n="1" rend="unnumbered"> Quant li preudomes ot ceste avanture si il a mult grant pieté de Lancelot, car il vit qu'il encomença
                    a plorer mult tendrement des lors que il li dit l'avanture dou Saint Graal. Lors le requiert ou non de
                    Dieu et de sainte Marie que il li die toute sa confession et son estre. Et il dit que si fera il volantiers,
                    puis que il le veut. Si le remaint en la chapelle et li conte toute sa vie ausi com il avoit autre foiz
                    conté, et puis le requiert por Dieu qu'il le consiaut, car il est uns des homes dou monde qui greignors
                    mestiers avost de consiauz verai.<lb/>Quant li preudome [f. 46v] ot oïe sa vie et fate pentance, si le
                    reconforte mult et asseure et li dit tant de bones parolez qe Lancelot en est trop plus aesiez qe il n'estoit
                    devant. Et lors li dit: «Sire, or me conseillez de ce que je vos demandré, se vos le savés». «Dites, fet
                    li preudomez. Car il n'est rienz don je ne vos consoil a mon pooir».</p>
                </div2>
                <div2 xml:id="d002c115" n="115">
                    <head>[II.115]</head>
                    <p xml:id="d002l169" n="1" rend="unnumbered"> «Sire, fet Lancelot, il m'avint e[n] mon dormant que devant moi venoit un home toz avironés d'estoillez
                    de toutes pars, et amenoit avec lui .VII. rois et .II. chevalier». Et lors li conte tout mot a mot sa
                    vision ausi com il l'avoit veue. Quant li preudome entent ceste parole si li dit: «Ha! Lancelot, la pous
                    tu veoir la hautesse de ton lingnage et de ques jent tu es descenduz. Et sacchiez que ci a greignor senefiance
                    que maintes genz ne auderoient. Or m'escoute, se tu viaus, et je te diré le comencement de ton parenté,
                    mes je le prendrai mult loing, car isi le me convient a fere et doi.<lb/>«Voirs fu que aprés la Passion
                    Ihesu Crist quarante et deus anz, issi Josep [d']Abarmacie de la cité de Jerusalin par la conjé de Nostre
                    Seignor por preichier et por nuncier par tout la ou il vendroit la verité de l'Avangile et la Novelle
                    Loi et les comandement de sainte Yglise.</p>
                </div2>
                <div2 xml:id="d002c116" n="116">
                    <head>[II.116]</head>
                    <p xml:id="d002l170" n="1" rend="unnumbered"> Quant il vint en la cité de Saraz si trouve un roi paien qui avoit non Evalac, si avoit guerre a un suen
                    voisin, ricche home et puissant. Quant il se fu acointez dou roi, si le conseilla en tel maniere entre
                    lui et un suen fil qui avoit non Josephez que il ot la victorie sor son voisin et le vanqui por Laide
                    Nostre Sire. [Et maintenant qu'il fu reperiez a sa cité], qui li recut crestienté de la main Josephez,
                    le fil Josep. Il avoit un suen serorges que len appelloit Seraphes, qui estoit paienz. Mes quant il ot
                    sa loy changié si ot nom Nascienz. Quant li chevalier fu venus a crestienté et il ot sa loi grepie, il
                    crut si bien en Dieu et tant ama son creator que il fu ensi come piliers de foi et fondemant. Et bien
                    fu aparent chose que il estoit preudomez et verais chevalier la ou Nostre Sire li lassa veoir le granz
                    sacres et les granz repostaillez dou Saint Graal, dont onques chevalier a celui tanz n'avoit onques veu
                    guerez, se Joseph non, ne puis nen fu chevalier qui rienz en puist veoir, se ce ne fust ausi com en dormant.</p>
                </div2>
                <div2 xml:id="d002c117" n="117">
                    <head>[II.117]</head>
                    <p xml:id="d002l171" n="1"> «A celui tanz vint en avision au roi Evalac qui d'un suen [f. 47r] neveu, qui filz estoit Nascienz, issoit
                    un grant lac, en tel maniere que li issoit hors dou ventre. Et de cel lac issoit .VIIII. flum mult bel
                    et mult grant, don li .VIII. estoient d'une grant[or] et d'une parfondese; mes cil qui estoit li noesme
                    estoit de lé et de parfont plus grant que tuit li autre ensemble, et si estoit si roides et si bruiant
                    que il n'est rienz qui le peust soufrir. Cil flum estoit torbles ou comencemant et espés come boe, et
                    en mi leu cler et nes, et en la fin d'autre maniere: car il estoit a cent dobles plus clers et plus biaus
                    que au mi leu et estoit si dous a boivre que nus nen s'en pooit saoler. Tielz estoit li dereenz des noef
                    flum. Aprés esgardoit li rois Evalac et veoit venir un home de vers le ciel qui portoit le tesmoing et
                    la senefiance de Nostre Seignor. Et quant il estoit venus au lac si lavoit sez piez et sez mainz dedanz,
                    et en chascun des .VIII., flum fessoit autressi. Et quant il revenoit au noveime si i entroit trestouz
                    dedanz et lavoit ses piez et sez mainz et tout son cors.</p>
                    <lb/>
                    <p xml:id="d002l172" n="2"> «Ceste sunge et ceste vision vit li rois Mordrainz, qui Evalac fu appellez devant. Si en mostreré ore
                    la senefiance et que ce fu a dire. Li niez li roi Mordrainz don li lac issoit, ce fu Celidomez, li filz
                    Nascienz, qui Nostre Sire envoia en ceste terre por confondre les mescreanz. Cil fu veraiemant des serjanz
                    Damedieu, cil fu des verais chevalier Ihesu Crist. Cil set des cors des estoilles et la maniere dou firmemant
                    et des planetes autretant ou plus que li phisolofe savoient. Et por ce que il fu ausi come mestres en
                    science et en enginz vint il devant toi avironés d'estoillez. Ce fu le premiers rois crestiens qui mantint
                    le roiaume d'Escoce. Il fu veraiement lac, car il fu fontaine de science. En lui pooit reposier et aprandre
                    tous les poinz et tous la force de devinité. De celui lac issirent .VIIII. flum, ce sont noef persones
                    d'omes qui sont descendus de celui: non pas issi que il soient tuit si filz, ainz descendionz li uns de
                    l'autre par droit engendreure. De ces voies sont li .VII. rois et li .II. chevalier. Li premiers rois
                    qui isi de Celidoines ot nom Varpus, si fu mult boenz homes et mult ama sainte Yglise et honora et adora.
                    Li autres ot nom Nascienz [f. 47v] en remenbrance de son aoil; en celui se herberja Nostre Sire si merveilleusement
                    que len ne set a son tans nul plus preudomes. Li tiers roiz apres ot nom Eleyns le Gris; cil vost estre
                    miaus detrenchiez as espeez que il feist rienz qui fust contre son creator. Li quars ot nom Ysaiz, proudomes
                    et loiauz et douta Nostre Seignor sor toutes chosez: ce fu cil qui onques nel corroca a son esciant son
                    seignor. Li quint apres ot nom Jonas, bonz chevalier et loialz et hardiz plus que nus homes; cil esauca
                    sainte Yglise et aleva de tout son pooir. Cil se departi de cest païs et s'en ala en Gaule et prist la
                    fille Moroine, dont il ot le roiaume de Gaule tout quitemant. Et de celui issi li roiz Lancelot tes aioel,
                    qui se parti de Gaule et vint manoir en ceste païs et ot a feme la fille au roi d'Irlande. Cil fu si proudome,
                    com tu meismes ai seu quant tu trovaz le chief de lui a la fontaine bruillant don li liun gardoient la
                    tombe. De celui issi li rois Bande tes peres, qui assez fu plus de bauronie et de plus merveilleuse que
                    mainte gent ne cuiderent; en celui ot Dieus assez greignor part que il ne fu avis au pueple: car il i
                    ot aucun qui quiderent que li diaus de sa terre l'aust acoré, mes ne fist, ainz avoit a touz jors de sa
                    vie quis a Nostre Seignor que il le laissast trespassier de ceste siede quant il le requeroit. Si moustra
                    bien Nostre Sire que il avoit oïe sa proiere, car si tost com il li demande la mort del cors, il l'ot,
                    et trova la vie de l'ame.<lb/>«Les .VII. personez que je t'ai nomee, qui sont comencement de ton lingnage,
                    ce sont li .VII. rois qui t'aparurent en ton songe, et qui vindrent devant toi, et ce sont .VII. des flum
                    qui issoient dou lac qe li rois Mordrainz vit en son dormant; et en toz ces .VII. a Nostre Sire levez
                    sez mainz et sez piez.</p>
                </div2>
                <div2 xml:id="d002c118" n="118">
                    <head>[II.118]</head>
                    <p xml:id="d002l173" n="1" rend="unnumbered"> Or convient que je te die qui li dui chevalier estoient de leur conpaignie. Li ainz nes des .II. chevalier
                    qui les sivoient, ce est a dire qui estoient descendu d'auz, soies tu: car tu descendiz dou roi Band qui
                    estoit le derentiz des .VII. roiz. Quant il estoient asemblez devant toi, il dissoient a aute vois: «Pere,
                    vien nos visiter et rant a chascun de nos ce que ill a deservi, et nos met en ton hostel!». Por ce que
                    il dissoient: 'Pere, vien nos visiter', et t'acoilloient il avec aus en lor conpaignie et prioient Nostre
                    Seignor que il venist quere et aus et toi [f. 48r] por ce que il estoient comencemant de toi et racine.
                    Por ce que il dissoient: 'A chascum rant ce selonc que ill a deservi' dois tu entendre que il n'ot onques
                    en aus se droiture no: car por amor que il eusent en toi ne voloient il proier Nostre Seignor se de non
                    que il devoient, ce est de randre a chascun son droit. Quant il orent ce dit, il te fu avis que devers
                    le ciel venoit uns homes a grant conpaignie d'angeles. Quant il avoit a l'ainzne des .II. chevalier dites
                    les parolez, don tu remenbres bien, que tu doie reconoistre et prandre sor toi si come celle qui sont
                    ditez par toi et de toi, car tu es senefiez a celui a cui eles estoient ditez, il venoit a un jeune chevalier
                    qui de toi ert descenduz, car tu l'engendras en la fille au Roi Pescheor, et issi descendi il de toi;
                    si li mettoit en figure de lion, ce est a dire que il se metroit outre toute maniere d'ome terrien, si
                    que nus ne le resemblast ne en force ne en pooir. Et il li donoit eles por ce que nus ne fust si isniaus
                    ne si vistez come il, ne que nus ne peust aler si aut ne en proece ne en autre chose, et si li dissoient:
                    «Biaus filz, or poes aler por tout le monde et voler par desuz toute chevalerie». [Et cil començoit tantost
                    a voler], si devenoient [ses eles] si grant et si merveilleuses que tous li monde en estoit coverz. Tout
                    ce que tu veoiez est ja avenu de Galaaz, cel chevalier qui est tes filz: car il est de si haute vie que
                    ce est mervoille; ne de chevalerie ne le puet nul resembler, ne tu ne autres. Et por ce qu'il est si haut
                    alés que nus n'i poroit avenir, devons nos dire que Nostre Sire li a doné elles por aler par desuz touz
                    li autrez; et par lui devons nos entendre le noveimes flum que li rois Mordrainz en son songe [vit], qui
                    plus estoit les et parfonz que tuit li autre n'estoient ensemble. Or t'ai di qui furent li .VII. rois
                    que tu vois en ton songe et qui fu li chevalier qui estoit ostés de lor conpaigne et qi est le dereains
                    a cui Nostre Sires donoit si grant grace qui le fessoit voler par desuz touz les autres».</p>
                </div2>
                <div2 xml:id="d002c119" n="119">
                    <head>[II.119]</head>
                    <p xml:id="d002l174" n="1">«Sire, fet Lancelot, ce que vos me ditez que li Bon Chevalier est mes filz me fet mult esbair». «Tu ne
                    t'en doiz paz esbair, fet li preudomez, ne mervoillier. Car tu ses bien que la fille le roi Pellez conois
                    tu charnelemant et iluec engendras tu Galaaz, ce t'a len maintes fois dit. Et cil Galaaz que tu engendras
                    en celle damoiselle ce est li chevalier [f. 48v] qui sist ou Siege Perilleus, et ce est cil chevalier
                    qui tu quiers.</p>
                    <p xml:id="d002l175" n="2"> Si le t'ai dit et fet conoistre por ce qe je ne voudroie pas qe tu te preissiez a llui de bataille; car
                    tu le poroiez fere pecchier mortelmant et toi maubailir dou corz. Car tu pues bien savoir, se tu assembloiez
                    a llui por bataille, que ta vertu et ta force seroit tantost alet por ce que nulle proesse ne se puet
                    prandre a la soe».</p>
                </div2>
                <div2 xml:id="d002c120" n="120">
                    <head>[II.120]</head>
                    <p xml:id="d002l176" n="1" rend="unnumbered"> «Sire, fet Lancelot, mult m'est grant reconfort ceste chose que vos m'avés dite. Car il me semble, puis
                    que Nostre Sire a sofert que si haut fruit et issuz de moi, cil qui tant est preudomez ne devroit soufrir
                    que sez perez, quel que il soit, alast a perdiscion, ainz devroit prier et jorz et nuit que Nostre Sire
                    por la soe pitié m'ostast de male vie ou je ai tant demoré». «Je te diré, fet li preudomes, comant il
                    est: des pecchiez qui sont mortel li pere portera son fes, et li filz li suen; ne li filz ne partira pas
                    a la fellonie dou pere ne li peres a la fellonie de son filz; mes chascun selonc qu'il aura deservi recevra
                    son loer. Por ce ne dois tu pas aveoir esperanse en ton filz, mes solement en Dieu, car se tu de lui requier
                    d'aie il te aidera et secorrera a tes besoing». «Puis qu'il est ensi, fet Lancelot, que autres, fors Iesu
                    Crist, ne me puet valoir et aidier, lui pri je donc que il me vaille et ait et ne me le[s]t des or mes
                    cheoir as mainz a l'enemi, si que je le puisse randre celui tresor qu'il me domande; ce est l'ame de moi,
                    au grant jors espoentable que il dira as pecheor: 'Alés de ci, maleoit janz, ou feu durable qe aparoillez
                    est le grant diable et sez angelz', et as autres dira la douce parole: 'Venés avant, beneoit de mon pere,
                    si entrés el reigne que je vos promis a l'encomencement dou monde; recevez la joie qui n'aura fin'».</p>
                </div2>
                <div2 xml:id="d002c121" n="121">
                    <head>[II.121]</head>
                    <p xml:id="d002l177" n="1" rend="unnumbered"> Assez parlerent longuement entre Lancelot et li preudomez; et quant il fu entres de super, si issirent
                    de la chapelle et s'asistrent en la meison ou preudome et mangerent pain et burent cervise. Et quant il
                    orent mangiez, li proudome fist couchier Lancelot sor l'erbe, come cil qui autre lit n'avoit aparoillé.
                    Et il se dormi assez bien come cil qui estoit vaincus de travail et delasset, et ne baoit pas tant a la
                    grandesse dou monde com il soloit. Car [f. 49r] si il i beist graumant, il n'i dormist ja mes, por la
                    terre que il trovoit dure [et] por l'aere, qui estoit enprés la char, dure et aspre et poignant. Mes il
                    est ore a ce menés que ceste meseise et ceste durtez li prest tant et enbellist que il n'asaia onques
                    mes rien qui tant li preust. Et por ce ne li grieve rien qu'il face.</p>
                </div2>
                <div2 xml:id="d002c122" n="122">
                    <head>[II.122]</head>
                    <p xml:id="d002l178" n="1" rend="unnumbered"> Celle nuit s'endormi Lancelot et reposé en la meison au preudome, Quant li jor aparut, si se lieve et
                    ala oïr le servise Nostre Seignor; et quant il ot oï messe, il prist ses armes et monta en son cheval
                    et comande son host a Dieu. Et li preudome le pria mult q'il se tenist en ce qu'il avoit comencé novellement.
                    Et il dit que si feroit il se Nostro Sire li donoit vie et sainté. Si se parti maintenant de laienz et
                    chevauche tant par mi la foreste tout le jor en tel maniere que ne tenoit ne voie ne santier; car il pansoit
                    mult a sa vie et a son hestre et mult se repantoit des pechiez qe il avoit fet. Por qoi il estoit une
                    chose don il estoit si dolanz en son cuer que il avoit grant paor qu'il ne cheist en desperance. Mes por
                    ce que ill a dout tot mis sa sperance en Ihesu Christ, cuide il encor venir a celui leu don il est ostez
                    et fere conpaignie a cels dom il est estreit.<lb/>Quant ill a chevauchié dusque a ore de prime, si vint
                    en une place qi estoit emmi la foreste et voit un chastel fors et granz environés de mur et de fossez.
                    Devant le chastel avoit un pre ou il avoit paveillonz tandus de soie de diversez color bien dusque a cent.
                    Et devant le paveillonz avoit bien montez cinc cent chevalier ou plus sor granz destrier montez, et avoient
                    encomenciee un tornoiement trop merveilleus et estoient li uns covert de blanches armes et li autrez de
                    noir, ne nulle autrez diversitez d'armez n'avoient entr'aus touz. Cil qui avoient le blanches armez se
                    tenoient devers le chastel, et cil qui avoient les noirez se tenoient devers la foreste: si avoient ja
                    comencee lo tornoiement trop merveilleus et trop fellon [et] tant i avoit homes abatuz que ce estoit mervoille.</p>
                </div2>
                <div2 xml:id="d002c123" n="123">
                    <head>[II.123]</head>
                    <p xml:id="d002l179" n="1" rend="unnumbered"> Lancelot regarde le tornoiement grant piece, et tant que il li est avis que cil devers le chastel enn
                    ont le pejor et perdent place et sont assez greignor conpaignie. Et quant il voit ce, si se torne [f.
                    49v] maintenant devers euz come cil qui lor voudra aidier de tout son pooir, et beisse la lance et broche
                    le cheval et fiert le premier qu'il encontre si durement qu'il le porte a terre et lui et le cheval. Et
                    il hurt outre et fiert un autre et brise son glaive et toutesvoises l'abat a terre. Lors met la main a
                    l'espee et comence a doner granz couz amont et aval et va par mi la presse dou tornoiemant come cil qui
                    de grant proesse estoit; si fet tant en poi d'ore que tuit cil qui le veoient li donoient le los et le
                    pris dou tornoiemant. Et neporquant il ne puet venir au desuz de ciaus qui encontre lui so[n]t: car tant
                    sont sofrant et endurant que il s'en esbait tout. Il fiert sor auz et maille ausi come se il ferist sor
                    une piece de fust. Mes cil ne moustrent pas que il s'en sentent des cous que il leur done, car nulle foiz
                    ne recuillent, ainz prenent toz jors sor lui place et terre. Si le laissent tant par soufrir et par endurer
                    qu'il ne se puet pas mes aidier ne lever l'espee, ainz est [50r] si tres durement las et travailés que
                    il ne cuide que il ja mes ait pooir de porter armez. Et il le prenent a force et l'en mainent vers la
                    foreste et le metent dedanz. Et tuit li conpaignon furent maitenent vancu que il leur failli d'aie; et
                    cil qui enmainent Lancelot li distrent: «Lancelot, nos avons tant fet que estez de noz et que nos voz
                    tenonz en ceste prison; se vos volés issir il vos convient fere nostre volantez». Et il lor creante, et
                    puis se part maintenant e les laisse en la foreste. Si s'ent vait droit en autre santier que celle par
                    ou il avoit esté venus.<lb/>Quant il est grant piece esloignés de ciaus qui pris l'avoient et se pense
                    qu'ill a hui esté menés la ou il ne poe onques estre menez, et ce est qu'il ne vint onques mes en tornoiement
                    qu'il ne vanquist ne onques mes nul nel pooit praindre.</p>
                </div2>
                <div2 xml:id="d002c124" n="124">
                    <head>[II.124]</head>
                    <p xml:id="d002l180" n="1" rend="unnumbered"> Quant il de ce fut porpensez, si comence a fere trop grant duel et dit que or voit il bien que trop est
                    pecchierez plus que nus autrez. Et que sez pecchiez et sa male avanture li a tout tollu le pooir dou cors
                    et la veue des aus. Fu il bien por l'anemi dou Saint Graal qe il ne pot veoir. De la force dou cors a
                    il [esté] si prouvé veraiemant, car il ne fu onques mes entre si bon chevalier com ill a esté en ceste
                    tornoiemant que il peust estre ne las ne travaillez, ainz le faissoit au dereain foir de place, ou il
                    vousisent ou non. Issi dolanz et issi corrociez chevauche tant que la nuit le sorprist en une vallee grant
                    et parfonde. Et quant il voit qu'il ne poroit mie venir a la montaigne, si descent desuz un grant propler
                    et pense de son cheval oster la selle et le frain et de soi alegier de son hiaume et de son escu; si abat
                    sa ventaille. Et maintenant s'asiet desouz l'arbre et se dort assez legiermant, car il avoit le jor esté
                    travaillez plus qu'il n'avost esté picca mes.</p>
                </div2>
                <div2 xml:id="d002c125" n="125">
                    <head>[II.125]</head>
                    <p xml:id="d002l181" n="1" rend="unnumbered"> Quant il fu endormiz si li sembloit que devant lui venoit uns homes qui bien resembloit proudomez par
                    semblant, et venoit vers lui ausi come corrociez et dissoit: «He! homes de male creance et de male foi,
                    por qoi est ta volanté si legieremant changié vers ton henemis mortiaus? Se tu ne te garde il te fera
                    cheoir au parfont puis don nus ne resort». Quant il avoit ce dit, si s'esvenoissoit en tel maniere que
                    Lancelot ne savoit qu'il estoit devenus. Si estoit mult a malaise de ceste parole; mes por ce ne [f. 50v]
                    s'ezveilloit il pas, ainz li avint ensi qu'il se dormi dusque a l'endemain que li jors aparut clers et
                    biauz. Et il se lieve et fet li singne de la sainte croz en mi son vis et regarde tout entor lui, mes
                    il ne voit mie son cheval; et neporquant tant le quiert amont et aval q'il le trova. Si li met la selle
                    et monte si tost com il est armés. Et quant il se voloit aler, si regarde a destre dou chemins a une archie
                    pres, et voit une chapelle ou il avoit une rencluse que len tenoit a une des bones dames dou siecle.</p>
                </div2>
                <div2 xml:id="d002c126" n="126">
                    <head>[II.126]</head>
                    <p xml:id="d002l182" n="1" rend="unnumbered"> Quant il voit ce, si dit qu'il est voiremant mescheant et que sez pecchiez le destorne de touz bienz:
                    car la ou il est or, vint il er soir a tel eure qe bien pooit estre alez a la chapelle tot de jor et demander
                    consoil de son entre et de sa vie. Il torne celle part et descent a l'entree dou postis et hatache son
                    cheval a un arbre et hoste son haiume et son escu et sa spee, si met tout devant l'uis. Et quant il est
                    entré dedanz la chapelle, il voit que par desuz l'autel estoient li garnimant tout prest por vestir, et
                    devant l'autelle estoit li chapellain, viaz home, a cotez et a genolz, qui dissoit sez oracionz; et si
                    ne demora guerez qu'il se revesti des harmes Nostre Seignor et comenca la messe de la glorieuse Mere Gesucrist.
                    Et quant il ot chantez et il se fu desvestuz, la rencluse, qi avoit une pitite boete por o elle venoit
                    a l'autel, apella Lancelot por ce que chevalier erranz li sembloit, et bien cuidoit qu'il eust de consiauz
                    mestier. Et il vien a lli et celle li demande maintenant que il estoit et de quel leu et qe il aloit querant.
                    Et il li dit tout mot a mot issi com elle li avoit demandé. [Et quant] il li ot tout dit, si li conte
                    l'avanture del tornoiemant ou il avoit esté, et comant cil as blances armez le pristrent et la parole
                    que il li avoient dite. Aprés li conte la vision qui li estoit avenue en son dormant. Et quant il li a
                    tout conté son estre si le prie que elle le consiaut a son pooir.</p>
                </div2>
                <div2 xml:id="d002c127" n="127">
                    <head>[II.127]</head>
                    <p xml:id="d002l183" n="1" rend="unnumbered"> Lors li respont la rencluse maintenant et li dit: «Lancelot, tant come vos [fustes chevaliers des chevaleries
                    terrianes] fustes vos le plus aventures. Or premierement quant vos [vos] estez entremis de chevallerie
                    celestial, se avanture merveilleuse vos avienent ce n'est pas mervoille. [f. 51r] Et neporquant de cel
                    tornoiemant que voz veistez ier vos dirai je la senefiance; car can que vos vesitez ne fu fors ausi come
                    une demoustrance de Nostre Seignor. Et neporquant sanz faille nulle [et] sanz point d'enchantement estoit
                    ce tornoiemant de chevaliers terrienz; mes assez i avoit greignor senefiance que il meisme ne cuidoit.
                    Tout avant vos diré por qoi le tornoiemant fu enpris et qui estoient li chevalier. Li tornoiemant fu enpris
                    por veoir qui plus avoit chevalier, ou Eliezer, le filz li roi Pellez, ou Argustez, li filz li roi Herlain.
                    Et por ce que len peust les uns conoistre de ll'autre fist Eliezer covrir le suens de noirez covertures.
                    Et neporquant li noir furent vancu, encor lor aidissez vos et encor eusent il greignor gent que li autre
                    n'avoient. Si vos diré or la senefiance de ceste chose.</p>
                </div2>
                <div2 xml:id="d002c128" n="128">
                    <head>[II.128]</head>
                    <p xml:id="d002l184" n="1" rend="unnumbered"> «Avant hier, le jor de Pentecoste, pristrent li chevalier terrien et li chevalier celestial un tornoiemant
                    ensemble, ce est a dire qu'il comencerent ensemble chevalerie. Quant, li chevalier qui estoient un pechiez
                    mortel, ce sont li terrien, li celestial ce sont li veraiz et li preudomes qui n'estoient pas en ordure
                    de pecchiez, comencerent la Queste dou Saint Graal ce fu li tornoiemant qu'il enpristrent. Mes li chevalier
                    terrienz, qui amoient les terrenes chosez, pristrent les noires coverturez con cil qui estoient covert
                    de pechié noires et orriblez; li autres, qi estoient celestrial, sevestirent de covertures blanches, ce
                    est de verginitez et de chasteez, ou il n'a noire ne teche ne villenie. Quant li tornoiemant fu comencé,
                    ce est a dire quant la Queste fu comenciee, tu regardas les peccheor et le proudomez, si te fu avis que
                    li pecheor estoient vaincu; et por ce que tu estoeiz de la partie des peccheor, ce est a dire que tu estoies
                    en pechié mortel, si te tornas devers. Et si te meslas de follie quant tu a Galaaz, ton filz, vousiz joster
                    a celle eure qu'il abati ton cheval et toi et aprés Perceval.</p>
                </div2>
                <div2 xml:id="d002c129" n="129">
                    <head>[II.129]</head>
                    <p xml:id="d002l185" n="1" rend="unnumbered"> «Quant tu aust grant pieca esté ou tornoiemant, tu fus si las que tu ne pooiz mes en avant, et li proudome
                    te pristrent et menerent en la foreste et feis ce que il te requistrent. Quant tu fuz avant [f. 51r] ier
                    mis en la Queste et li Saint Graal t'aparut, lors te trovas tu si vils et si ors de pecchiez que tu ne
                    cuidaz mie que Nostre Sire feis ja mes de toi son chevalier ne son serjanz. Mes maintenant te pristrent
                    li saint home, li hermite, li religieusez personez qui te mistrent en la voie de Nostre Seignor, qui est
                    pleine de vie et de verdure ausi come la foreste estoit. Si te conseillerent ce qui estoit profitable
                    a l'ame. Et quant tu fus partis d'auz, tu ne te trovas a la voie que tu aloiez devant, ce est a dire que
                    tu ne retornaz pas a pecchier si mortielmant com tu fessoies devant. Et neporquant, si tost com il te
                    sovient de la vaine gloire de ceste siegle et des granz orguelz que tu soloiez demener, tu comancast ton
                    duel a fere de ce que tu n'avoiez tout vancu, don Nostre Sire se dut corrocier a toi. Et bien le t'en
                    mostra en ton dormant quant il te vint dire que tu estoies de povre foi et de male creance, et te rementoit
                    que li henemis mortiaus te feroit cheoir ou parfont puis, ce est en enfer, se tu ne te gardes de pechier.</p>
                </div2>
                <div2 xml:id="d002c130" n="130">
                    <head>[II.130]</head>
                    <p xml:id="d002l186" n="1">«Or te ai devisé la senefianche dou tornoiemant et de ton songe por ce que tu te gardez que tu ne te departez
                    de la voie de verité ne por vaine gloire ne por aucune racine d'orgueil. Car a ce que tu as mesfet maintes
                    foiz encontre ton Creator sacchiez veraiemant se tu fes vers Lui chouse que tu ne doies, il te laira tant
                    forvoier et trabuchier de pechiez que tu cheras del tout en pardurable penes». Atant se test la dame.</p>
                    <p xml:id="d002l187" n="2"> Et li respont: «Dame, vos me n'avés tant dit, et vos et li proudomes a cui je parlé, que se je mescheoie
                    en pechiez mortiauz len m'en devroit plus blasmer que autre pecheor». «Diez vos ostroie, fet elle, par
                    sa pitié que ja mes ne encheoiez!».</p>
                    <p xml:id="d002l188" n="3"> Et lors li redit la dame: «Ceste foreste est mult grant et mult desvoiable, si i puet bien un chevalier
                    errer a jornee en mainz leuz qui ja ne trovera maison ne recet: por ce voil que vos me ditez, fet la dame,
                    se voz manjastes ne hui ne ier; car se vos n'avés mangiez ne hui ne ier, nos vos donrons de tiel bien
                    com Dieu nos a prestez». Et il dit qu'il ne manja ne hui ne ier. Et elle li fet aporter pain et evie.
                    Il entre en la maison au chapellain et prant la charité que Dieu li a envoié por sa douce pitié. Quant
                    ill a mangié si se part de laianz et comande la rencluse a Dieu et chevauche le jor a jornee.</p>
                    <lb/>
                    <p xml:id="d002l189" n="4">La nuit vient en une [f. 52r] rouche haute et merveilleuse, et fu sanz conpaignie de toute genz, fors
                    Dieu. Et fu grant partie de la nuit en proieres et en orison et si se dormi grant piece. Au maitin, quant
                    il vit le jor, si se lieve en son seant et fist li singne de la sainte crois en mi son vis, puis se mis
                    a cotes et a genolz envers oriant, et fist sa proiere tele com il savoit fere. Et lors vint a son cheval
                    et monte quant il li ot mis le frain et la selle, puis acoilli son chemin ausi com il avoit fet autre
                    foie. Si chevauche tant qu'il vint a hore de none en une valee grant et parfonde, trop belle et trop delitable,
                    et estoit entre deuz rouchez granz et merveilleuse. Et qant il fu en la vallee, si comenca a penser mult
                    duremant. Et lors regarde devant lui et voit l'evie que len apelloit Marchoise, qui la foreste departoit
                    en .II. moitié. Qant il voit ce, si ne set que fere, car il voit que par mi l'evie qui tant est parfonde
                    li convendra passer, et ce est une chose que mult l'esmaie. Et neporquant il met si del tout sa fiance
                    en Damendieu et ses esperance que il le gette tot hors de paor, et panse qu'il la passera bien a laide
                    de Nostre Seignor.</p>
                    <p xml:id="d002l190" n="5"> Et entant qu'il estoit en celle pansee, si li avint une avanture mult merveilleuse: car il vit issir
                    hors de ll'evie un chevalier armés d'unes armeures plus noire que meure et sist sor un grant cheval noir,
                    et la ou il vit Lancelot si li adrece le glaive esloingnés sanz mout dire et fierst son cheval si qu'il
                    la occis, mes lui ne touche pas. Si se va grant oire que il en pou d'ore s'esloingne que Lancelot ne la
                    puet point veoir.</p>
                </div2>
                <div2 xml:id="d002c131" n="131">
                    <head>[II.131]</head>
                    <p xml:id="d002l191" n="1" rend="unnumbered"> Quant il voit son cheval desouz lui occis, il se relieve et si n'est pas mult dolanz, puis que il prest
                    a Nostre Seignor. Il ne regarde onques, ainz s'en va outre, touz armez si com il estoit, et quant il est
                    venus dusque a l'eive et il ne voit pas comant il puisse outre passer, si s'areste et hoste son escu et
                    son hiaume et sez espee et son glaive, et met tout delez une rouche et dit qu'il atendra tant iluec que
                    Nostre Sire li envoiera secors. Si est issi Lancelot remés a pié, renclus des troiz partiez, de ll'une
                    part de ll'evie et de l'autres part des rouches, et d'autre part de la foreste. Si ne set tant regarder
                    de nule part de ces troiz partiez que il voie de sauveté point: car se il monte en la rouche et ill a
                    talant de mangier, la ne trovera il qi sa main li tande ne qui sa fain [f. 52v] li estanche, si Nostre
                    Sire ni i met consoil. Et se il entre en la foreste, a ce que elle est la plus desvoiable que il onques
                    mes trovast, il poura esgarder et demorer lonc tans que il ne trouvera home ne fame qui le consialt; et
                    se il velt entrer en l'evie, il ne voit comant il ne puisse eschanper sanz grant perilz: car elle est
                    noire et parfonde trop duremant si que il n'i poroit pas prandre pié. Ces trois chosez le font remanoir
                    a la rive et estre en proierez et en oirison vers Nostre Seignor, que Il por sa douce pitié le viegne
                    conforter et visiter et doner consoil por qoi il ne puisse cheoir en tentasion de l'enemi ne estre mené
                    a desperance.<lb/>Si se teist ore atant li contez un petit de lui et retorne a monseignor Gauvain.</p>
                    <lb/>
                </div2>
            </div1>
            <div1 xml:id="d003" n="III" type="section">
                <head>III</head>
                <div2 xml:id="d003c001" n="1">
                    <head>[III.1]</head>
                    <p xml:id="d003l1" n="1" rend="unnumbered"> Or dit li contes que qant mesire Gauvain se fu partis de sez conpaignons, il chevauche maintez jornees
                    et loing et pres sanz avanture trover qui face [a] amentevoir en conte. Et ausi fessoient li autres conpaignonz,
                    car il ne trovoient la diesme partie tant de avantures com il soloit trover; et por ce lor ennuoit plus
                    la Queste mes.<lb/>Messire Gauvain chevauche de la Pentecoste dusque a la Madaleine qu'il ne trouva avanture
                    qui guere li preist; si s'en merveille mult, car en la Queste dou Saint Graal cuidoit il que les avanturez
                    fors et merveilleusez fussent plus tost trovee que en autre leu.</p>
                </div2>
                <div2 xml:id="d003c002" n="2">
                    <head>[III.2]</head>
                    <p xml:id="d003l2" n="1" rend="unnumbered"> Un jor li avint qu'il encontra Estor de Marez, et chevau chant il s'entreconurent. Si tost com il s'entrecontrerent
                    si se firent mult grant joie et s'entrecollerent. Si demanda messire Gauvain a Hestor de son estre. Et
                    il dit qe il est sainz et heitiez, mes avanture ne trova pieca en nul leu ou il venist. «Par foit, fet
                    messire Gauvain, de ce me voloie je prandre a vos; car, se Dieu me consiaut, puis que je me parti de Kamaalot
                    ne trouvé je avanture nulle. Si ne sa[i] comant il est alez; car por aler en estranges terrez et lontain
                    païs et en forestez sauvages et por chevauchier de nuit et de jors ne remaint il pas. Car [f. 53r] je
                    vos creant loiaumant, com a mon conpaignon et a mon ami, que por aler seulemant sanz besoinz, et a besoing,
                    ai je ocis .X. chevaliers dun li pirez valoit assez, ne avanture ne trové nulle». Et Hestor se comence
                    a sseigner de la mervoille qe il en a.</p>
                </div2>
                <div2 xml:id="d003c003" n="3">
                    <head>[III.3]</head>
                    <p xml:id="d003l3" n="1" rend="unnumbered"> «Or me ditez, fet messire Gauvain, se voz trovastez puis nulz de nos conpaignons». «Oïl, fet Hestor,
                    je n'ai puis trové plus de .XX. chascun par soi, don il n'i ot nul qui ne plainsist a moi de ce que il
                    ne pooit trover avanture». «Par foi, fet messire Gauvain, mervoillez oi. Et de monseignor Lancelot oistez
                    voz pieca parler?». «Certes sire, fet Hestor, neinil; je ne truis qui novelle [m']en die, ne plus que
                    se il fust fonduz en terre. Et por ce sui je mult esmaiez de lui et peor [ai] qu'il ne soit en aucune
                    prison». «Et de Galaaz et de Perceval et de Boors oïstez vos pieca parler?». «Certez, fet Estor, sire,
                    nenil. Cil quatre sont si pardu que len ne set novelle».<lb/>«Or le condue Diex, fet messire Gauvain,
                    en quel leu ou il soient, Car certes se il as avantures dou Saint Graal faillent, li autre nel recoverront
                    pas. Et je cuit que il i avendront bien, car ce sont li plus preudomes de la Queste».</p>
                </div2>
                <div2 xml:id="d003c004" n="4">
                    <head>[III.4]</head>
                    <p xml:id="d003l4" n="1" rend="unnumbered"> Quant il ont grant piece parlé ensamble, si dit Hestor: «Sire, vos avés grant tans chevauchié touz seulz
                    et je toz seulz, ne n'avonz rien trovés. Or chevauchon ensemble por savoir se nos serienz cheanz de trover
                    aucune chose que chascum por soi». «Par foi, fet messire G[auvain], vos dites trop bien et je d'otroi.
                    Or alonz ensemble, que Diex nos condue la ou nos troissonz aucune chose qui nos preissent». «Sire, fet
                    Hestor, en ceste partie don je vieng ne troveronz nos rienz, ne en celle part don vos venés ausi». Et
                    il dit que ce puet bien estre voirs. «Don lou je, fet Hestor, que nos alonz autres voiez que celle que
                    nos avonz aleez». Et il dit que: «ce lou je bien». Et Hestor s[e] met lors en une voie qu'il trovoit de
                    travers la plaine ou il [s']estoient entrecontré, si laissent la grant chemin. Et chevaucherent .VIII.
                    jors ensemble et plus qe il ne troverent avanture nulle. Si lor en pesa mult duremant.</p>
                </div2>
                <div2 xml:id="d003c005" n="5">
                    <head>[III.5]</head>
                    <p xml:id="d003l5" n="1" rend="unnumbered"> Un samedi lor avint qu'il chevauchoient par mi une [f. 53v] foreste grant [et] estrange, ou il ne troverent
                    home ne feme. Au soir, quant il fu anuitié, si troverent en une montagne entre rouches une chapelle vielle
                    et anciene qui mult etoit gaste por semblant que il n'i reparoit aume. Quant il vindrent la, il descendirent
                    et osterent le sellez et les frains de lor chevalz et lor donerent de l'erbe que [il troverent. Il osterent
                    lor espee puis venoient en la chapelle devant l'autel por fere leur orassion et lor proieres come crestienz
                    doivent fere. Et quant il ont grant piece esté a genolz si s'en vont asseoir desus un siege qui estoit
                    en la chapelle et parlerent l'un a l'autre de mantez chosez; mes de mangier n'i ot il onques parlé, por
                    ce que il savoient bien que a celui point s'adormenteroient il por noiant. Il feissoit laenz mult escur
                    por ce qu'il n'i avoit lanpe ne cierges qui ardist. Et quant il orent un poi veillé, si se dormirent li
                    un ca et li autres la.<lb/>Quant il se furent endormi, si avint a chascun mult merveilleusez avanturez
                    en avision qui ne fet pas a oblier, ainz la doie len bien ramentevoir en conte; car assez i ot gran senefiance.</p>
                </div2>
                <div2 xml:id="d003c006" n="6">
                    <head>[III.6]</head>
                    <p xml:id="d003l6" n="1" rend="unnumbered"> Ce que messire Gauvain vit en son dormant, si fu que il li estoit avis que il veoit un pré prains d'erbe
                    vert, et de flors [f. 54r] avoit grant planté. En cel pré avoit un raterei ou il manjoient bien .CL. toriaus.
                    Li toriaus estoient orgueilleus et estoient tuit verré fors troiz. Des trois estoit li unz ne bien tachiez
                    ne bien sanz tacche, ainz i avoit signez que tache i avoit eu; et li autres dui estoient si bel et si
                    blanc que il ne pooient plus estre. Cil troiz toriaus estoient lié par les cous devinz. Et li toriaus
                    dissoient tuit: «Aluns ne de ci querre meilleur pasture que ceste n'est». Li toruel s'en partoient atant
                    et s'en aloient par mi la lande et non mie par le pré et demoroient trop lonc tanz. Et quant il revenoient,
                    si en falloient li plusors. Et cil qui estoient revenuz estoient si megre et si las que a pome se pooient
                    sostenir en estant.</p>
                </div2>
                <div2 xml:id="d003c007" n="7">
                    <head>[III.7]</head>
                    <p xml:id="d003l7" n="1" rend="unnumbered"> Des trois sanz tache revenoient li unz et li autres dui remanoient. Et quant li toruel revenoient a leor
                    rastellier, si montoit entr'aus si grant famine que la viande leur falloit et les convenoit a departire
                    li uns ca et li autres la. Ensi avint a monseignor G[auvain].<lb/>Mes a Hestor avint une autre qui ne
                    sembloit pas a ceste avison. Car il li estoit avis que entre lui et Lancelot, son frere, descendoient
                    d'une chaiere et montoient sor deuz granz chevalz et dissoient li uns a l'autre: «Alonz quere ce que nos
                    ne troveronz ja». Et maintenant se departoient et erroient maintez jornees, et tant que Lancelot cheoit
                    de son cheval; si l'en abatoit un homez que toz le despoilloit. Et quant il l'avoit tout despoillé, si
                    le revestoit d'une autre roube qui tout estoit plaine de fragons, et s'en montoit sor un asne et le chevauchoit
                    trop long; tant que il venoit a une fontaine, la plus belle que il onques veust. Lors descendoit par boivre
                    dedanz; et quant il estoit abeissiez si se reponoit la fontaine si que il ne pooit point avoir. Si se
                    retornoit la don il estoit venus. Et Hestor que nulle foiz ne se removoit de son grant cheval et erroit
                    tant forment ca et la qu'il venoit a la meison au riche home qui tenoit noces et fest grant. Et il apelloit
                    a ll'uis et dissoit: «Ovrés, ovrés», et li ricche homes aloit avant et li dissoit: «Sire chevalier, autre
                    hostel qerés que cestui, car ceenz n'entre nus que si haut soit montés con vos estez». Et il s'en partoient
                    maintenant tant dolanz que nus plus, et se revenoit a sa chaiere que il avoit lassee en son païs.<lb/>De
                    ceste songe fu Estor [f. 54v] si malades durement que il s'en esveilla de corrois, si se comence a torner
                    con cil qui pansoit a celle avision. Et messire G[auvain] qui ne dormoit pas, ains fu esveillez par son
                    songe, oï Hestor sospirer.</p>
                </div2>
                <div2 xml:id="d003c008" n="8">
                    <head>[III.8]</head>
                    <p xml:id="d003l8" n="1" rend="unnumbered"> Quant il oï Hestor si li dit: «Sire, dormés vos?» «Par foi, sire, fet Hestor, nenil; ainz m'a orendroit
                    esveillé une avision mult merveilleuse que je ai veue en mon dormant». «Par foi, fet messire G[auvain],
                    tout autretel vos di je. Je hai veue une trop grant mervoille en mon dormant par qoi je me sui esveillez.
                    Si vos di que je ne seré ja mes liez devant que je saurai la senefiance». «Et tout ce meismes vos di je,
                    fet Hestor, que je ne seré ja mes aese devant que je saurai la verité de mon songe qui est de moi et de
                    monseignor mon frere». En ce que il parloient ensi, si voient entrer par mi li uis de la chapelle une
                    main qui aparoit desque vers la coute et estoit couverte d'um vermoile samit delie. Et a celle main pandoit
                    un frainz non pas mult ricchez et tenoit en poigne un grant cierges et groz qui mult ardoit clers; et
                    passe par devant aus en tel maniere que cil ne sorent qu'elle fu devenue. Et maintenant descendi une voiz
                    entr'aus qui dissoit: «Chevalier plain de povre foiz et de povre creance, ces trois chosez que voz avés
                    orendroit veue vos fallent; et por ce ne poés voz avenir as avantures dou Saint Graal». Quant il oent
                    ceste parole si sont tuit esbaiz. Et quant il se sont teu grant piece, messire G[auvain] parle premiers
                    et dit: «Hestor, avés vos oïe ceste parole?» «Certez, sire oïl; si ne l'ai je bien entandue». «Et nom
                    Dieu, fet messire G[auvain], nos avons ceste nuit tant veu en dormant et oi en veillant que le miaus que
                    je voie en mon afaire mener a aucunz bon point, si est que nos trovonz qui nos die la senefiance de ce
                    que nos avons oï et veu en dormant et en veillant. Et puis, selonc ce que il nos conseillera, si feronz.
                    Car autremant m'est il avis que nos ironz nos pas gettant com nos avonz fet dusque ci». Et Hestor dit
                    que en cest consil ne voit il si bien non.</p>
                </div2>
                <div2 xml:id="d003c009" n="9">
                    <head>[III.9]</head>
                    <p xml:id="d003l9" n="1"> Issi furent li conpaignon en la chapelle, ne onques puis que il se furent esveillé ne se [f. 55r] endormirent,
                    ainz pansoit chascun mult formant a ce qu'il avoit veu en son dormant.</p>
                    <lb/>
                    <p xml:id="d003l10" n="2">Qant li jor fu venus, il alerent a veoir leur chevalz ou estoient, et le quistrent tant qu'il le troverent;
                    si mistrent les selles et les frainz et pristrent leur armes et monterent, si se partirent de la montaigne.
                    Et quant il furent venus en la vallee si encontrerent un vallet qui chevauchoit un roncin et estoit sanz
                    conpaignie nulle. Et qant il vindrent pres de lui si le saluerent, et il lor rent lor salut mult debonairemant.
                    «Biaus amis, fet messire G[auvain], saurés nos vos ci pres enseigner un hermitage ne nulle religion?».
                    «Sire, fet li vallet, oïl».</p>
                    <p xml:id="d003l11" n="3"> Lors leur moustre un petit chemins a destre et dit: «Cist santier vos merra a un haute hermitage que
                    est en une peure montaigne; mes elle est tant roiste que chevalz ni i puet aler, et por ce vos i convendra
                    a descendre et aler contremont a pié. Et quant vos seroiz amont venus, vos troveroiz une meson povre et
                    petite et un hermite qui est li plus preudomes et de la meillor vie que len sacche orendroit en ceste
                    païs».</p>
                </div2>
                <div2 xml:id="d003c010" n="10">
                    <head>[III.10]</head>
                    <p xml:id="d003l12" n="1" rend="unnumbered"> «Or te comant je a Dieu, biaus douz amis, fet messire G[auvain] , qui mult nos hai bien servis en gré
                    de ces novellez que tu nos ai dites». Li vallet s'en va d'une part, et li chevalier d'autre. Et quant
                    il ont un poi alé avant, si encontrent un chevalier armez de toutes armes qui leur «Joste!» crie, si de
                    loinz com il le voit. «A nom Dieu, fet messire Gauvain, puis que je me parti de Kamaalot ne trové je qui
                    joste me demandast, et puis qu'il la demande, il n'i faudra pas». «Sire, fet Estor, laissiez m'i aler,
                    se il vos plest». «Ne feré, fet il, mes se il m'abat, dune ne me pesera pas se voz i alés apres moi».
                    Lors met la lance sor le feutre et enbrace l'escu et muet por jostrer au chevalier; et cil li vient si
                    grant aleure com il puet dou cheval trere, si s'entrefierent si grant couz que il font les escu pecoier
                    et les aubers ronpre et desmaillier. Messire G[auvain] fu navrés ou costé senestre, mes ce ne fu mie en
                    parfont. Mes li chevalier fu ferus en mi le pis si mortiaumant que li glaive li parut de ll'autre part.
                    Il voient andui jus des archonz et au cheoir brisent li glaive si que li chevalier gist a terre touz enferrez
                    et se sent si [f. 55v] angoisseusement feruz qu'il ne pooit soi relever. Quant messire G[auvain] se sent
                    cheoir a terre, si se relieve au plus tost que il puet et met la main a l'espee et l'escu devant son vis
                    et fet semblant de moustrer la greignor proesse qu'il onques mostrast, con cil qui assez en avoit en soi.
                    Mes quant il voit qe li chevalier ne se relieve, si cuide bien que il soit mort. Lors dit: «Sire chevalier,
                    autre voiz convenist tensir ou je toceré ja». «Ha! sire, por Dieu, fet il, je sui ocis, tout veraiemant
                    le sacchiez. Et por ce vos prie que vos faciez de moi ce que je voz requier». Et il dit que il fera mult
                    volantiers s'il le puet fere en nulle maniere. «Sire, fet il, je vos pri por Dieu que vos me portés a
                    aucune abaie pres de ci, et me ferez fere ma droiture tel com len doit fere a chevalier». «Biaus sire,
                    fet messire G[auvain], je ne sei pres de ci nulle». «Ha! sire, por Dieu, fet il, metés moi devant vos
                    et je voz merrai droit a une abaie que je se qui n'est pas longuemant long de ci».</p>
                </div2>
                <div2 xml:id="d003c011" n="11">
                    <head>[III.11]</head>
                    <p xml:id="d003l13" n="1" rend="unnumbered"> Lors le met messire G[auvain] en la selle devant soi, et abaille a Hestor son escu a porter. Puis sali
                    sur son cheval deriere le chevalier et l'enbrace par mi les flanz por ce que il ne chaist. Et le chevalier
                    conduit le cheval droit a une abaie qui pres d'iluec estoit en une vallee. [f. 56r]<lb/>Quant il vindrent
                    a la porte, si hurtent tant que cil de laenz les ouvrent maintenant et le recurent mult lieement, et descendirent
                    li chevalier navrés et le coucherent en une chamble ou plus soef que il onquez porent. Et si tost com
                    il fu coucchiez si demande son Sauveor et len li aporte. Quant il le voit si comence a plorer mult durement,
                    et joint ses mainz encontre, et se fet confés, voiant touz ciaus de la place, de toutes ces chosez don
                    il se sentoit coupablez et mesfez encontre son Seignor, et crie tendremant et plorant a Diez merci.</p>
                </div2>
                <div2 xml:id="d003c012" n="12">
                    <head>[III.12]</head>
                    <p xml:id="d003l14" n="1" rend="unnumbered"> Quant ill a tout ce dit dont il estoit remenbranz, li prestes li dona son Sauveor, et il le recoit a
                    grant devosion. Quant il ot pris Corpus Domini, si dit a monseignor Gauvain, qu'il li trasist li fer dou
                    glai[ve] qu'il avoit ou cors par mi le pis. Et messire Gauvain li demande dont il est et de quel païs.
                    «Sire, fet il, de la meison monseignor li roi Artus, et conpainz de la Table Reonde et he nom Yvains li
                    Avoltres et filz li roi Hurien. Si estoie entrez en la Queste dou Saint Graal avuec mes autres conpaignons.
                    Mes ensi m'est or avenu, par la volanté Nostre Seignor ou par mon pecchiez, que vos m'avés occis; si le
                    vos pardoine mult debonairemant, et Dieu ausi le voz pardong, s'a lui plest». Quant messire G[auvain]
                    entent ceste parole, si li dit mult dolant et mult corrociez: «Ha! Dieu, com si a grant mesaventure! Ha!
                    Yvains, com il me poise de vos». «Sire, fet il, qui estez vos?» «Je sui Gauvain, li niés au roi Artus».
                    «Dont ne me chaut, fet il, [se] je sui ocis, quant je sui mort por la main d'un si preudome com vos este.
                    Por Dieu quant vos vendrois a cort, salués moi li conpaignon que vos troverois, car je sai bien que en
                    morrons assez en ceste Queste; ensi lor ditez por la grant fraternitez de moi et lor dites que leur soviengne
                    de dir en lor prierez et en lor orisonz que il prient Nostre Seignor qu'il ait merci de l'anime de moi».
                    Lors comencent a plorer monseignor Gauvain et Hestor et a fere trop grant duel.</p>
                </div2>
                <div2 xml:id="d003c013" n="13">
                    <head>[III.13]</head>
                    <p xml:id="d003l15" n="1" rend="unnumbered"> Aprés met messire G[auvain] la main au fer dou glaive que Yvainz avoit ou pis; et au tirere qu'il fist
                    cil s'estant de la grant angoisse qu'il sent, et maintenant s'en va l'aume dou cors, si qu'il desvia entre
                    les bras Hestor. Messire Gauvain en fist grant duel et ainsi fis Hestor qui maint bellez proiecez li avoit
                    veu faire aucune foiz. Il le firent [f. 56v] ensevellir bel et ricchemant en un drap de soie que li frere
                    de laienz aporterent si tost com il sorent qu'il estoit filz de roiz; et li firent son servise tel con
                    len doit fere por mort, et l'enfoirent devant li mestre autel et mistrent une tombe sor lui ou il firent
                    son nom esscrire et le nom de celui qui l'avoit occis.<lb/>Lors se partirent de laenz entre monseignor
                    G[auvain] et Hestor, car il voient bien que ce estoit droite mesavanture; si alerent tant qu'il vindrent
                    au pié d'um haute hermitage.</p>
                </div2>
                <div2 xml:id="d003c014" n="14">
                    <head>[III.14]</head>
                    <p xml:id="d003l16" n="1" rend="unnumbered"> Quant il vindrent la, si troverent deus grant cesne a coi il estancerent leur chevalz et en pendirent
                    leur escuz por le guiges. Lors se metent par un estroit santier qui aloit amont ou tertre, si le troverent
                    si roide et si enuieuse au monter q'il en sont tuit lais et travaillez ainz qu'il viegnent amont. Quant
                    il sont venu au tertre si voient l'ermitage ou li preudomes estoit que len apelloit Nascienz. Et ce estoit
                    une povre maison et une petite chapelle. Il vienent celle part et voient, en un petit cortil qui delez
                    la chapelle estoit, un preudome viel et ansien et tout chenu qui coilloit orties a son mangier, con cil
                    qui d'autre viande n'avoit gostés lonc tanz avoit ja passé. Et tantost com il voit li chevalier armés,
                    si pansé bien que ce sont des chevalier erranz qui sont entré en la Queste dou Saint Graal, dom il savoit
                    ja novellez grant piece avoit.</p>
                </div2>
                <div2 xml:id="d003c015" n="15">
                    <head>[III.15]</head>
                    <p xml:id="d003l17" n="1" rend="unnumbered"> Lors laisse ce que il fessoit et vint vers eaus et le salue. Et il se humile mult vers lui si li rendi
                    son salu. Et il leur domande bien: «Seignor, quel besogne vos a ca amenez?» «Sire, fet messire G[auvain],
                    la grant fainz et la grant desirier que nos avions de parler a voz, que nos sienz conseilliez de ce dont
                    nos somes a conseillier et por estre certain de ce dont nos somes en doute». Et quant il ot monseignor
                    G[auvain] isi parler, si pansé bien qu'il soit assez sages des terrienz chosez, si leur respont et dit:
                    «Leur seignor, de chose que je sacchie qui bien vos en doie avenir a l'aume et au cors, ne vos faudrai
                    je ja».<lb/>Lors le meine andeus en la chapelle et lor demande que il sont et il se noment et se font
                    conoistre a llui tant qe il set bien de chascun qui il est. Lors leur requiert que il li [f. 57r] dient
                    de coi il sont a conseillier et il le conseillera se il onques puet en nulle maniere. Et messire G[auvain]
                    li dit maintenant:</p>
                </div2>
                <div2 xml:id="d003c016" n="16">
                    <head>[III.16]</head>
                    <p xml:id="d003l18" n="1" rend="unnumbered"> «Sire, il avient a moi et a cist mon conpaignon hier, que nos chevauchames por mi une foreste tout jors
                    sanz avanture trover et sanz encontrer home ne fame, tant que nos venimes au soir en une grant montaigne
                    ou nos trovames une chapelle. Nos descendimes iluec que nos volonz miaus gezir dedanz qui dehors. Et quant
                    nos fumes auques allegiez de nos armes, nos entrames ens et nos endormimes li uns avec l'autre. Quant
                    je me fui endormi si m'avint une avision merveilleuse». Et lors li conte quele et quant il l'a toute conté,
                    si li reconte Hestor la soe. Aprés li conte de la main que il virent tout en veillant et de la parole
                    que la voiz leur dit. Et quant il ont tout contés, si li prient por Dieu que il lor die la senefiance
                    de ceste chose: car sanz grant senefiance ne leur estoit mie ce avenu en leur dormant.<lb/>Quant li preudome
                    a tout ce oï por coi il estoient venu a llui, si respont a monseignor G[auvain]: «Vos qui ou pré veist
                    un rastellier a verges que dunsoent les espaces: ausi a il en la Table Reonde colonez et piliers qui devisent
                    l'un chevalier da ll'autre et l'un siege da l'autre. Por le pré qui estoit vers devonz nos entendre humilité
                    et pacience qui tout jors sont verz en lor force et en lor vertus. Et por ce que len ne puet vaincre humilité
                    ne pacience fu la Table Reonde fondé, ou la chevalerie estoit si fort et si puissant par la fraternité
                    et par la doucor qui en aus estoit qu'elle ne puet onques [estre] vancue. Et por ce dit en q'elle fu fondee
                    en pacience et en humilité. Au rastrellier, ce m'avez vos dit, menjoient .CL. torel. Il [i] menjoient,
                    et si n'estoient pas ou pré: car se il i fussent, lor cuer maniassent en humilités et en obedience. Li
                    torel estoient orgueilleuz et vercié touz, fors trois. Par le toriaus poés vos entendre les conpaignonz
                    de la Table Reonde qui par lor luxure et par lor orgueil sont cheoit en pechiez mortiaus si duremant que
                    leur pecchiez ne poent pas tapir dedanz auz, ainz les estuet aparoir par dehors, si qu'il en sont [f.
                    57v] vercié et tachié et ort et mauvés si con li toriaus estoient.</p>
                </div2>
                <div2 xml:id="d003c017" n="17">
                    <head>[III.17]</head>
                    <p xml:id="d003l19" n="1" rend="unnumbered"> Des toriaus i avoit troiz qui n'estoient pas tachiee. Li dui qui estoient mult bel et mult blanc senefient
                    Galaaz et Perceval, qui sont plus biaus et plus blanc que nus des austre. Biaus sont il voiremant, car
                    il sont parfet de toutez vertuz et sont net sanz ordure et sans tache, que len ne troveroit ore, se a
                    grant poine non, home sanz tache aucune. Li tiers toriaus ou il avoit tache ce est Boors, que jadis se
                    mesfist de sa virginitez. Mes il l'a puis amendé por garder sa chastee qui tout li est perdoné. Li troi
                    torel estoient lié par le couz, ce sont li troi chevalier en coi umilité est si souremant enraciné qu'il
                    n'ont pas pooir des chief lever, ce est a dire qu'il n'ont garde que orgueil se peusse fichier dedans
                    eaus. Li toriaus dissoient: «Alonz quere meilleur pasture que ceste n'est». Li conpaignon de la Table
                    Reonde distrent le jor de la Pentecoste: «Alonz en la Queste dou Saint Graal, si seronz conpaignon des
                    honeur dou monde et de la viande celestial repau qe li Saint Esperit envoie a la Table dou Saint Graal.
                    La est la bone pasture; et lason ceste et alons la».</p>
                </div2>
                <div2 xml:id="d003c018" n="18">
                    <head>[III.18]</head>
                    <p xml:id="d003l20" n="1" rend="unnumbered"> Il se partirent de la cort et alerent par la lande et non pas par le pré. Quant il se partirent de la
                    cort il ne alerent pas a confession con cil doient fere qui entrent ou servise Nostre Seignor Ihesu Crist.
                    Il ne se murent pas en humilitez ne en pacience, qui est senefiee por le pré, ainz alerent por la lande,
                    en la gastine, en la voie ou il ne crostent ne flors ne fruit, ce est en la voie de enfer ou toutes les
                    chosez sont gettez qui ne sont convenables. Quant il revenoient, si en falloient le plusors, ce est a
                    dire que ne revendroient tout, ainz en faudra la moilier partie; car assez en morra en ceste Queste et
                    cil qui reparont seront megre et si las qui a poines poront estre en estant. Car cil qui revendront de
                    la Queste seront si corbé de pecchié que li uns auront ocis les autres, qu'il n'auront ja menbre qui sostenir
                    les puisse, ce est qu'il n'auront nulle vertuz en aus qui home tiengne en estant qu'il ne chiet en enfer,
                    ains seront garniz de toutes ordurez et de toutes villenies de pecchié.</p>
                </div2>
                <div2 xml:id="d003c019" n="19">
                    <head>[III.19]</head>
                    <p xml:id="d003l21" n="1" rend="unnumbered"> Des trois sanz tache en revendra li uns, et li dui remandra. Et li uns qui revendra a la cort ne revendra
                    pas por la viande [f. 58r] dou rastellier, mes por anunsier la bone pasture que cil ont perdu qui gisent
                    en pecchiez mortiaus. Li autre dui remandront, car il troveront si grant doucor en la viande dou Saint
                    Graal que en nulle maniere ne s'en partiroient puis qu'il l'auront asaporé. Et la dareine parole de vostre
                    songe, fet il, monseignor Gau[vain], ne vos diré je pas, car ce seroit une chose que ja preus ne vos en
                    vendroit, et si vos en poroit len mauvaisemant destorner». «Sire, fet messire Gau[vain], m'avis est que
                    je m'en soufre des qu'il ne vos plest que vos m'en diez plus; et je le doi bien fere, car mult m'avez
                    bien certifié ce de coi je me doutoie que je voi apertemant de mon songe la verité».</p>
                </div2>
                <div2 xml:id="d003c020" n="20">
                    <head>[III.20]</head>
                    <p xml:id="d003l22" n="1" rend="unnumbered"> Lors parole li preudome [a Hestor]; «Ah! Hestor, si li die, il vos fu avis que entre voz et Lancelot
                    descendés [d'une chaiere. Chaiere] senefie la grant henor et le reverance que len voz portoit a la Table
                    Reonde. Ce est a dire, quant voz voz partistez de la cort li roiz Artus, voz montastez entre vos deuz
                    sor deus chevalz, ce est en orgueil et en bonbance, et ce sont li dui cheval a l'enemi. Et puis dissiez:
                    «Alons quere ce que nos ne troveronz ja», ce est li Saint Graal et les secreez choses de Nostre Seignor,
                    que ja ne vos seront descovertez, car vos n'estes pas digne dou veoir. Quant voz fustez partis li uns
                    frere de ll'autre, Lancelot chevaucha tant qu'il chei de son cheval, ce est a dire que il laissa l'orgueil
                    et se prist a humilité. Et ses tu qui ll'osta d'orgueil? Cil qui abati orgueil de ciel: ce fu Ihesu Crist.
                    E Celui meesmes mist humilité en Lancelot et l'amena a ce qu'il le despoilla des pecchiez mortiaus don
                    il estoit envolupez si que il s'egarrit et isit tant nu et despoillé de toutes bones vertus que crestienz
                    doit avoit. Il cria merci. Et maintenant le revesti Nostre Sire, et ses tu de qoi? De paciencie et d'umilité
                    et de chastee: ce fu la roube que il li dona qui estoit pleine de fargons, ce est la roube qui est poignant.</p>
                </div2>
                <div2 xml:id="d003c021" n="21">
                    <head>[III.21]</head>
                    <p xml:id="d003l23" n="1" rend="unnumbered"> Aprés le monta sor un asne, ce est beste d'umilité; et bien fu jadis aparissant que Nostre Sire le chavaucha
                    quant il vint en sa haute cité de Jerusalem, qui estoit de tout sires li rois de rois et avoit toutez
                    les richesses dou monde en sa bailie ni ne voloit pas venir desor destrier ne sor palefroinz, ainz i vint
                    sor la plus ruede beste qui soit ou monde, et sor la plus despite, co [f. 58v] est l'asne, por ce que
                    li povre et li ricche preissent exanple de lui. Itel beste veistez voz qe Lancelot chevauchoit en vostre
                    dormant. Et quant il avoit une piece chevauchié, il venoit a une fontaine la plus belle que il onques
                    aust veue, et desendoit par boivre. Et quant il s'i estoit abeisiez la fontaine se repost; et quant il
                    veoit q'il ne pooit rien avoir, si s'en retornoit la don il estoit venus.</p>
                </div2>
                <div2 xml:id="d003c022" n="22">
                    <head>[III.22]</head>
                    <p xml:id="d003l24" n="1">La fontaine si est de tel nature que len ne la puet espousier, ja tant n'en saura len oster: ce est li
                    Saint Graal, ce est la grace Nostre Seignor. La fontaine ce est la douce parole, de l'Avangile, ou le
                    cuer dou verai repentant trouve la grant doucor que tant com il plus l'esavore de tant est il plus desiranz:
                    ce est la grace dou Saint Graal. Que de tant com elle est plus large et plus pla[nte]reuse, de tant en
                    remaint il plus et plus; por ce qe elle ne puet estre espuisez doit elle par droit estre apellee fontaine.
                    Quant il venoit a la fontaine, il [d]escendoit, ce est a dire quant il vendra devant le Saint Graal, il
                    descendra tant qu'il ne se tendra pas a home devant le Saint Vaisel por ce que tant longuement aura esté
                    en pecchié. Et quant il s'abaisera, ce est a dire quant il s'agenoillera por boivre enz et por estre resaisiez
                    de sa grant grace [et r]epaus, lors se repondra la fontaine, ce est li Vasiaus que len apelle le Saint
                    Graal.</p>
                    <p xml:id="d003l25" n="2"> Car il perdra la veue des aus devant li Saint Vaisel, por ce que il s'acouchera a regarder les ordurez
                    terrienez, et perdra le pooir dou cours, por ce que il servi si longuemant li diable. Et dura celle venjance
                    .XXIIII. jors, en tel point qu'il ne parlera ne ne mangera ne ne bevra ne ne movra ne pié ne main ne menbre,
                    por ce qu'il a esté .XXIIII. anz serjant a l'enemi. Mes tant com il est en tel point li sera touz jors
                    avis que il soit en tel boneurté com il estoit quant il perdi la veue.</p>
                </div2>
                <div2 xml:id="d003c023" n="23">
                    <head>[III.23]</head>
                    <p xml:id="d003l26" n="1"> Lors dira il partie de ce que il aura veu, et maintenant se departira dou pais et s'en ira a Kamaalot.</p>
                    <lb/>
                    <p xml:id="d003l27" n="2"> «Et [vos] que tout jors chevaucherois le grant destrier, ce est a dire que voz qui tout jors demorerois
                    en pechié mortiaus et en orgueil et en envie et en maint autre vices, irois forvoiant ca et la, tant [f.
                    59r] que vos vendrois a la maison dou Riche Rois Pecceor, la ou li preudome et li verais chevalier feront
                    la feste des aute troveures qe il i auroit troveez. Et quant vos vendroiz la ou vos cuiderois dedanz entrer,
                    li roiz vos dira qu'il n'a cure de cez homes qui si haut sont montez, ce est a dire qui gisent en pecchié
                    mortiel ne en orgueil ne en bonbant. Et quant vos aurois ce, vos en revandrois tantost a Kamaalot, sanz
                    ce que vos n'aurois gueres de vostre preu fet en la Queste. Si vos ai hore devisé de ce qu'il vos avendra
                    grant partie.</p>
                    <lb/>
                    <p xml:id="d003l28" n="3"> «Et or convient que vos sacchiez de ce qe vos veistez apertemant une mains qui passa par devant vos,
                    qui portoit un cierge et un frains, puis vos dit la voiz que ces trois chosez vos failloient.</p>
                </div2>
                <div2 xml:id="d003c024" n="24">
                    <head>[III.24]</head>
                    <p xml:id="d003l29" n="1" rend="unnumbered"> Par la main que tu veis deis tu entendre charité, et par le vermoil samit dois tu entendre le feu dou
                    Saint Esperit, don charité est touz jors enbrasee: et [qui] charité [a en soi est] et buillant et ardanz
                    de l'amor au Seignor celestrial, ce est Ihesu Crist. Par le frain dois tu bien entendre estinance. Car
                    ausi con li chevalier maine et conduit le cheval par le frain la ou il velt, ausi fet astinence quant
                    elle est fermé ou cuer dou crestien que il ne puet cheoir en pechiez mortel, ne aler a sa volantés, se
                    ce n'est en voie de verité et en bones euvres.<lb/>Par la cierge que il portoit devonz nos entendre la
                    verité del Vangile, ce est li Filz Dieu, qui est verité [et] rant clarté et veue a touz ciauz qui se retornent
                    de pechié et revienent a la voie Ihesu Crist. Quant ce fu chose que charité et verité et astinence vindrent
                    en la chapelle, ce est a dire quant Nostre Sire vint a son hostel, ce est en la chapelle, que il n'avoit
                    pas edefiee a ce que li vil peccheor luxurieus i entrassent, mes por ce que verité i fust anunciee, et
                    quant il vos i trova il s'en ala eraument por le leu que vos aviez conchee devostre repere, et quant il
                    s'en ala il vos dit: «Chevalier de povre foi et de povre creanche, ces troiz chosez vos faillent: charités,
                    astinence, veritez; et por ce ne poés vos ataindre au chastel aventureus dou Saint Graal». Si vos ai ore
                    devisees les senefiances dou Saint Vaisel et de vos songes [et] la senefiance de la main».</p>
                </div2>
                <div2 xml:id="d003c025" n="25">
                    <head>[III.25]</head>
                    <p xml:id="d003l30" n="1" rend="unnumbered"> «Certes, sire, fet messire Gau[vain], voiremant les avés voz bien [f. 59v] devisees, car je le vois tout
                    apertemant. Or me dites, s'il vos plest, por quoi nos ne trovons ores autant aventures com nos solions
                    fere». «Je vos dirai, fet li preudom, por qoi ce est. Les aventures qui or avient sunt les demostrance
                    dou Saint Graal, ne li signe dou Saint Vaisel n'aparistrunt ja as pecheor ne a home qui soit envelopés
                    de terriens vices. Don il ne vos apaira ja, car vos estes trop desloiaus pecheor. Si ne devés pas cuidier
                    que ces aventures qi ores corrent soient des chevalier ocire et veonguier, ancois sunt des choses espiritus
                    qui sunt graindres et meus valent assez».</p>
                </div2>
                <div2 xml:id="d003c026" n="26">
                    <head>[III.26]</head>
                    <p xml:id="d003l31" n="1">«Sire, fet messire Gauvain, par ceste chouse que vos me dites, puis que je sui en pechiés mortel, puis
                    je veoir apertement que je me travailleroie por neent en ceste Qeste, puis que je n'i feroie rienz». «Certes,
                    vos dites voir; il en i a assez [d']els qi ja ne recevront se honte non».</p>
                    <p xml:id="d003l32" n="2"> «Par foi, fet Hestor a monseigneur Gau[vain], se vos me crées, nos nos en retornerons a Camaloth». «Je
                    le vos lou, fet li prudons. Car je voz di encor bien que ja tant con vos serez en pecchiez mortel n'i
                    ferois rien don vos seiez honoré».</p>
                    <p xml:id="d003l33" n="3"> Et quant il ot dite ceste paroule si sse partent et prenent conjé a prudome. Et quant il sunt un petit
                    esloingné, li apelle li prudom monseignor Gau[vain], et il vient a llui.</p>
                </div2>
                <div2 xml:id="d003c027" n="27">
                    <head>[III.27]</head>
                    <p xml:id="d003l34" n="1">Lors li dit li prudons: «Gau[vain], Gau[vain], mult lonc tens que tu fust premier chevalier, ne onques
                    ne servis ton Creator se petit non. Tu es si vieus aubers qu'il n'a mes en toi remés ni foele ne fruit.
                    Quar ce porpance tant aumains que Nostres Sires ait de toi la mele et l'escorce puis que li enemis n'a
                    le fruit et la foele».</p>
                    <p xml:id="d003l35" n="2"> «Sire, fet messire Gau[vain], se je ausez losir de parler a vos, je vos parlasse mult volontiers, mes
                    veés la mon conpaignon que ja avale le tertre, por coi il me convient aler de ci, ou voille je ou non.
                    Mes bien sachiez que ja si tost n'aurai loissir de revenir con je revendrai; car mult ai grant talant
                    de parler a vos priveemant».</p>
                    <p xml:id="d003l36" n="3"> Si se depart atant li uns de ll'autre; si devallent li dui conpaignon dou tertre et vient a llor chevaus,
                    si montent et prenent lor armes et chevauchent dusque au soir. Qant vindrent chies un forestier, qui mult
                    bien et richemant les herberja et mult lor fist grant joie et feist si tost con il le conuit. A l'endemain
                    s'en partirent et se mistrent en lor chemin et chevaucherent mult lonc tans et amont et aval en pluseurs
                    roiaumes sans aventures trover [f. 60r] qui a conter face.<lb/>Si se test ore li contes a parler d'aus
                    a cest fois qant plus n'en parle, et retorne a monseignor Boors de Gaunes por conter de sez aventures
                    que il ot grant et mervoillousez.</p>
                    <lb/>
                </div2>
            </div1>
            <div1 xml:id="d004" n="IV" type="section">
                <head>IV</head>
                <div2 xml:id="d004c001" n="1">
                    <head>[IV.1]</head>
                    <p xml:id="d004l1" n="1" rend="unnumbered"> Or dit li contes que quant Boort se fu partis de Lancelot, si con li contes l'a devisees ca arrieres,
                    que il chevauche dusque a ore de none. Et lors atant un preudome qui estoit de grant aage et estoit vestus
                    de robe de religion et chevauchoit un asne, si n'avoit avec lui vallet ne serjant ne conpaignie nulle.
                    Boors le salue et li dit: «Sire, Dex vos condue!». Et di le regarde et conoist tantost que ce est un chevalier
                    erranz, si li respons que Dex le consent. Lors li demande Boort don il vient si seul. «Je vieng, fet il,
                    de visiter un mien serjant qui cagist malades, qui me soloit aler a mon afere. Et vos qui estes et que
                    part alés vos?».</p>
                </div2>
                <div2 xml:id="d004c002" n="2">
                    <head>[IV.2]</head>
                    <p xml:id="d004l2" n="1" rend="unnumbered"> «Sire, fet il, je sui un chevalier erranz qui sui entrez en une queste don je voudroie mult qe Nostre
                    Sires m'en conseillast. Car ce est le plus haute qeste que onques fust comenciee, ce est la Queste dou
                    Saint Graal, ou cil aura tant d'oneur terriens qui a fin la porra mener, qe cuer d'ome mortel ne le porroit
                    mie penser». «Si m'ait Diex, fet li prudons, vos dites verités: honeur aura il grant, ce n'est mie mervoille,
                    car il sera li plus loiaus serjans et le plus verais de tote la conpaignie de la Queste. Il n'entrera
                    pas en ceste Queste ors ne cunchiez ausi come unt fet li desloiaus qui i sunt entré sanz amiendament de
                    vie: car ce est le servise meismes de Nostre Seigneur. Or esgardés con il sunt fol: il sevent bien, et
                    mainte fois l'ont oï dire, que nus ne puet a son Creator venir se il n'i vient par la porte de neteé,
                    ce est repentemant de cuer et confesion de boche; que nus ne puet estre nez n'espurgiez se veraie confession
                    ne le visite; par le confession en oste en l'enemi.</p>
                </div2>
                <div2 xml:id="d004c003" n="3">
                    <head>[IV.3]</head>
                    <p xml:id="d004l3" n="1" rend="unnumbered"> Quant li chevalier, ou li hoens qelz que il soit, peche mortalmant, il recuit l'enemi et menjue, et chachier
                    nel puet que il n'estoit toz jorz en lui. Et quant il a esté .X. anz ou .XX. ou plusieurs que il soit,
                    ou conbien que ce soit de terme, et il vient a confession, lors le vomist et le [f. 60v] gete hors dou
                    cors et herberja autre, don il a grant boneur, ce est Ihesu Crist. Il a prestee longuemant a chevalerie
                    [terriane] la viende dou cors et de l'ame, ce est la parole Deu. Car celui qui l'ot et la veut garder,
                    si done vie a l'ame, ce est la vie pardurable. Or s'est Nostres sires adonas et alargis a chevalerie par
                    autre maniere, et ce est bien chose aparissiant: car il a lor aprestee la viande dou Saint Graal, qui
                    est repeissemans a l'ame et sostenemans au cors. Et cest viande est la douce viande au chevalier qui verremant
                    la vet queirant. Car il sera repaus et resaulés, car de tel viande soustient Nostres Sires le pople Israeel
                    es deser si longuemant.</p>
                </div2>
                <div2 xml:id="d004c004" n="4">
                    <head>[IV.4]</head>
                    <p xml:id="d004l4" n="1">Ensi est alargis envers les chevalier, car il lor promet or la ou il soloient praindre terre et plum.
                    Mes tot ausi com la viande terriene est changiee a la celestial, tot ausi convient il que cil qui dusque
                    a cestui terme ont esté terrien pecheor soient changee de terriene chevalerie en celestial, et lesse lor
                    pechiez et lor ordures et viengnent a confession et a penitance et a repentance, et deviengnent chevalier
                    Ihesu Crist, et portent son escu. [Car autre escu en] porta il encontre l'enemi quant il vanqui en la
                    Crois, ou il soffri mort por oster sez chevalier des mains a l'enemi et dou servage ou il estoient tormanté.</p>
                    <p xml:id="d004l5" n="2"> Par cele parole qui est apellee confession, sanz coi home ne puet venir a Nostre Seigneur, convient entrer
                    en ceste Queste et muer l'estre de chascun et changier, encontre la viande qui changiee lor est. Et qui
                    por autre porte i voudra entrer, ce est a dire qui se travaillera graumant sanz confession prandre premieremant,
                    il ne trovera ja chouse que il quiere, ainz s'en revendra sanz taster et sanz goster de cele douce viande
                    qui promise lor est. Et encor lor avendra autre chose, quar por ce qu'il se metrunt ou leu des chevalier
                    celestiaus [seront] ort et pecheor et mauvés; [et] chaira li uns en avoutere et l'autres en fornicassion
                    et li autres en omicide. Et isi gabé [et] escharni seront par lor pechiez et par l'engin dou deable, et
                    se revendront a cort sanz rienz trover, por ce que li enemis done de lui servir honte et deshoneur, dont
                    il auront a grant planté quant il vendront a cort. Sire chevalier, tot ce vos e je dit por ce que vos
                    dites que vos estes meus en la Queste dou Saint Graal; car ce ne vos loeroe je mie en droit consoil que
                    vos ja i travalissiez, se voz n'estes teus que vos en doies estre conpainz».</p>
                </div2>
                <div2 xml:id="d004c005" n="5">
                    <head>[IV.5]</head>
                    <p xml:id="d004l6" n="1" rend="unnumbered"> «Sire, fet Boort, [f. 61r] il me semble, selonc les resunz que vos dites, que tuit cil qui i sunt entré
                    en serunt conpaignons se en eus ne remaint, et sanz faille il m'est avis que in si haut servise con est
                    le servise Ihesu Crist, ne doit nus entrer se par confession non. Et qui autremant i entra, je ne cuit
                    mie qu'il li puisse bien cheoir si que il soit coronés de si haute aventure con est cele dou Graal». «Vos
                    dites voir, fet li prudom».<lb/>Lors li demande Boort s'il iest prestes «Oïl, fet li prudons». «Don vos
                    requier je, fet Boors, au nome de sainte esperance et de sainte charité que voz me consilliez si come
                    prestres doit consillier son fil, ce est li buen crestien qui vient a confession: car li prestres est
                    ou leu de Ihesu Crist, qui est pere a celui qui en lui croit au profit de l'ame et a l'eneur de chevalerie».</p>
                </div2>
                <div2 xml:id="d004c006" n="6">
                    <head>[IV.6]</head>
                    <p xml:id="d004l7" n="1" rend="unnumbered"> «Et non Dieu, fet li prudons, vos me demandés mult grant chousez. Et se je de ce vos faulloie, et puis
                    chaisiez en pechié mortel ou en pardesjure de viande, voz me porriez apeller au grant jor dou juise devant
                    la face Ihesu Crist. Por ce vos conselleré je au meus que je poroé ne sauré». Et lors li demande comant
                    il a non, et il dit que len l'apelle Boors de Gaunes et est cosinz Lancelot dou Lac. Quant li prudons
                    entent cele parole, si respont: «Certes, Boors, se la parole de le sainte Evangile estoit en vos sauvee,
                    vos seriez des boens chevalier et des verais: car, si con Nostres Sires dit: “Li buens aubres fet li buen
                    fruit”, de tres buens aubre vos devés estre, [car vos estes] buens par droiture, et si vos mostreré que
                    vos devés estre li fruis dou tres buens aubre. Car vostres peres, li rois Boors, fu un des plus prudome
                    que je onques coneuse, rois pieteus et humels; et vostre mere, la roine Evaine, fu une des bones daumes
                    que je veisse piece. Cil dui furent un seul aubres et une meisme char par congiumsiun de mariage. Et puis
                    que vos en fustes fruis, voz devez buens estre, puis que li aubres furent buen».</p>
                </div2>
                <div2 xml:id="d004c007" n="7">
                    <head>[IV.7]</head>
                    <p xml:id="d004l8" n="1" rend="unnumbered"> «Sire, fet Boort, tot soit li homs estrez de mouvés aubres, ce est de mauvés home et de mauvese feme,
                    est il chamgiez d'amartume en doucese si tost con il recoit la sainte unciun et le sainte cresme; por
                    ce m'est il avis que il ne va pas au pere ne a la mere qu'il soit buens ou mauvés, mes au cuer de l'ome.
                    Li cuers de l'ome si est li avirons de la nef, qui le mene quel part que il veut, au port ou a peril».
                    «A l'aviruns, [f. 61v] fet li prudons, a meste qui le tient et qui le mostroie et fet aler quel part qu'il
                    veut; ausi a il au cuer de l'ome. Car ce que il fet de bien li vient de la grace et dou consoil dou Saint
                    Esperit, et ce que il fet de mal li vient de l'eticemant a l'enemi».<lb/>Assez parlerent de cest chouse
                    entr'aus deus, tant qu'il virent devans aus une petite mesun a hermite, et li prudoens va cele part et
                    dit a Boors qu'il le sive et il le herbergera en son hostel hui mes, et le maitin parlera a llui privemant
                    de ce don il le a demandé consoil. Et Boors li otrie mult volentiers.</p>
                </div2>
                <div2 xml:id="d004c008" n="8">
                    <head>[IV.8]</head>
                    <p xml:id="d004l9" n="1" rend="unnumbered"> Quant il sunt venu a l'hostel si descendent et trovent leez un clerc qui oste au cheval Boors la seie
                    et s'en prant garde et aide Boorz a desarmer. Quan il est desarmez, li prudons li dit que il aille oïr
                    vespres en sa chapelle. Et il dit que mult volentiers. Lors entre dedanz et li preudons comence vespre.
                    Quant il les ot chantés si fet metre la table et dona a Boors pain et eve et li dit: «Sire, de tel viande
                    doivent pestre li chevalier celestial leur cors, non pas de grossez viandes qui mainent home a luxure
                    et a pechié mortel. Se Diex m'ait, fet il, se je cuidoie que vos vosiez une chose fere por moi, je vos
                    en requeroie». Et Boort li demainde ce que est. «Ce est une chouse, fet li prudoms, que vos porra valoir
                    a l'ame et vos sostendroiez assez le cors». Et il li creante que il la fera. [f. 62r] «Granz mercies»,
                    fet li prudoms.</p>
                </div2>
                <div2 xml:id="d004c009" n="9">
                    <head>[IV.9]</head>
                    <p xml:id="d004l10" n="1">«Sire, fet il, savés vos que vos m'avés otroié? Vos m'avés creantés que vos ne repostrois mes le cors
                    d'autre viande dusque a celui jor que vos mangierois a la table dou Saint Graal». «Que savés vos, fet
                    Boort se je i mengeré?» «Je sai bien, fet li prudons, que vos i mengeroiz, vos tiers conpaignons de la
                    Table Reonde». «Don vos creant je, fet il, que ja mes ne mangeré fors panz et eive dusque a celui jor
                    que je me siee a cele table que vos me dites». Et li prudons le mercie mult de cest astinence que il fera
                    por l'amor dou verai Crucifis.<lb/>Cele nuit gist Boors sor l'erbe fresche que li clerc avoit cuillie
                    delez la chapelle. Et l'endemain si tost con li jor aparuit se leva Boors, et lors vint li prudoms a llui
                    et li dit: «Sire, veés ci une robe blance que vos vestirois en leu de chemise. Si sera singne de penitance
                    et vaudra un chastiemant a la char et un lien». Et il oste maintenant tote sa robe et la chamise et la
                    vest en tel entenciun com il l'a bailé, puis vest par desus une robe tote d'escarllate vermoille.</p>
                    <p xml:id="d004l11" n="2"> Puis se seint et entre en la chapelle et se fet confés a prudome de toz le mesfes dom il se sent coupables
                    vers son Creator. Si le trove li prudoms de si bone vite et de si religiuse qu'il s'en mervoille toz,
                    et set qu'il n'estoit onques mefez en corruciun de char, fors a cele foiz qu'il engendra Elyn le Bloi.
                    Et de ce dunt il moltes mercez a Nostre Seingneur de verai cuer.</p>
                </div2>
                <div2 xml:id="d004c010" n="10">
                    <head>[IV.10]</head>
                    <p xml:id="d004l12" n="1">Quant li prudons l'a asout et enjonce tel penitence com il voit qu'il li convient, Boorz li requiert que
                    il li doint son Sauveor: si en sera totevoies plus aseuré en quelque leu que il vengne, car il ne set
                    se il morra en ceste Queste ou s'il en eschanpera. Et li prudons li dit qu'il se sofre dusque a tant qu'il
                    ait oï messe. Et il dit que si fera il volentiers.</p>
                    <p xml:id="d004l13" n="2"> Lors comence li preudoms les matines, et quant il les ot chantee si sse vesti et chanta la messe. Et
                    quant il ot fet sa beniciun, si prant Corpus Domini et fit singnes a Boors qu'il i vengne avant. Et il
                    si fet, si ss'agenoille devant lui. Si tost con il est venus et li preudoms li dit: «Boors, vois tu que
                    je tieng?». «Sire, fet il, oïl. Mout bien je voi que vos tenés ma redenciun et mon Sauveor en senblance
                    de pain. Car de ce ne dot je mie qe se ne soit verai Deu et verai home ensi com il fu nés de la Vierge
                    glorieuse en tel aage qu'il fu mort su la Crois por les peccheors». Lors a cumencé a plorer trop duremant.
                    «Or seroies tu fous, fet li preudoms, mult fois, se tu si haute chouse [f. 62v], con tu devises, recevoies
                    se tu ne li portoies loial foi et loial conpaignie tos les jors mes que tu vivras».</p>
                </div2>
                <div2 xml:id="d004c011" n="11">
                    <head>[IV.11]</head>
                    <p xml:id="d004l14" n="1" rend="unnumbered"> «Sire, fet Boort, tant con je vive mes ne serai se serjanz non, ne n'istroiz a mon esciant de son comandament».
                    Lors li done li prudons et il le recoit mult liez [et] tant joianz qu'il ne cuide ja mes estre corrociez
                    de chouse que il voia.<lb/>Quant Boors ot usé son Sauveor et esté devant l'autel tant con il li ploit,
                    si vient au prudome et li dit qu'il s'en veut aler, que asez a ores demoré leens. Et li prudons li dit
                    q'il s'en pouet aler quant lui plaira, car il est armés come chevalier celestiaus doit estre. Et il respont
                    qu'il est si bien garniz encontre l'enemi que meus ne porroit estre. Lors vient Boort a sez armez si se
                    part de leenz et comanda a Deu li preudome. Et cil li requiert qu'il proit por lui quant il viendra devant
                    le Saint Vaisel. Et Boort li redit qu'il priroit Nostre Seingneur por lui qu'il ne[l] laisse cheoir en
                    pechié mortel par tentacion de diables. Et li prudons li dit qu'il priera por lui en toutes les mainieres
                    qu'il porrà.</p>
                </div2>
                <div2 xml:id="d004c012" n="12">
                    <head>[IV.12]</head>
                    <p xml:id="d004l15" n="1" rend="unnumbered"> Maintenant se parti Boort de leenz et chevauche tot jor dusque none. Et quant vint un poi aprés cele
                    eure, si regarde amont en l'er si vit un osel voler mult grant par desus un arbre viel et sec et sanz
                    foille et sanz fruit. Quant li osiaus ot grant piece entor alé, si ss'assist desos l'arbre ou il avoit
                    suens oiselez, prez ne sai cans, que tuit estoient mort. Et quant il s'aseoit desus et il les trovoit
                    sanz vie si sse feroit de son bec, qui estoit aguz e trenchanz, en mi le piz si durement quil se faisoit
                    le sanc saillir dou cors. Et si tost come li oselet sentoient le sanc chaut il revenoient en vie, et il
                    moroit entr'aus, et isi prenoient [la vie par le sanc de] li osel. Quant Boort voit cest aventure si sse
                    mervoille mult ce que puet estre, quar il ne set quele chouse puisse avenir de cest senblance. Mes tant
                    conoist il bien que ce est senefiance mervoilleuse. Lors regarde grant piece por savoir se li osiaus se
                    moveroit que mors estoit, mes ce ne puet avenir car il estoit ja mort. Quant il voit ce si requaut sa
                    voie et chevauche dusque aprés vespres.</p>
                </div2>
                <div2 xml:id="d004c013" n="13">
                    <head>[IV.13]</head>
                    <p xml:id="d004l16" n="1" rend="unnumbered"> Au soir li avint isi con aventure l'aporta: car il vint a une tor aute ou il demande l'ostel, et en li
                    herbergia mult volontiers. Et quant cil de leenz l'orent desarmé en une chambre en haut, il trova la dame
                    de leenz qui estoit joene [f. 63r] et belle, mes povrement estoit vestue. Et quant ele voit Boors entrer
                    leenz si li cort a l'encontre et dit que bien soie il venus. Et il li rant son salu con chevalier doit
                    fere a dame, et ele le recoit a mult grant joie et le fet aseoir deles li et li fet joie mervoilleuse.
                    Quant il fu eure de souper, la dame fist aseoir Boors deles li par devant, et cil de leenz aportent grant
                    mes de char et le mistrent desus la table. Et quant il voit ce, si painse que de cele viande ne goistra
                    il ja. Lors apelle un vallet et li dit que il li aport de l'eve. Et cil si fet en un [ha]nap d'argiant
                    et le met devaint lui et fet trois sopes dedanz si la menje. Et quant la dame voit ce, si li dit: «Sire,
                    fet ele, ceste viande ne vos plest mie que len voz a ci aporté?». «Ce me semble buene, fet il, si fet
                    bien, et neporquant je ne mangerai mes hui autre chose que vos veés, car isi me plest eive». Et celle
                    en lesse atant la parole, come cele qui ne voindroie fere ne dire chouse qui li despleist. Et quant cil
                    de leenz orent mangié et il orent les tables levés, si se dresserent et alerent as fenestres dou palés;
                    si ss'assist Boors deles la dame. Et en ce que il parloient ensamble, un vallet entra leens et dit a la
                    dame:</p>
                </div2>
                <div2 xml:id="d004c014" n="14">
                    <head>[IV.14]</head>
                    <p xml:id="d004l17" n="1" rend="unnumbered"> «Dame, malemant va. Vostre seror a pris orendroit un de vos chastiaus et tos le homes qui de part vos
                    estoient, et voz mande qu'ele ne vos lera plain pié de terre se vos demain a eure de prime n'avés trovés
                    un chevalier qui se conbacte encontre Priada[n] le Noir, qui ses sires est». Et quant la dame oï ceste
                    novelle si comence a ffere trop grant duel et dit: «Ha! Deus, por coi m'otroiastes vos a tenir terre,
                    quant je en devoie estre desiritee, senz raisons?». Quant Boors entendi ceste parole de la dame [demande]
                    ce que est. «Biaus sire, fet ele, la gregneur mervoille dou monde». «Dites moi, fet Boors, qualz est».
                    «Par foi, fet la damoiselle, mult volontiers.»</p>
                </div2>
                <div2 xml:id="d004c015" n="15">
                    <head>[IV.15]</head>
                    <p xml:id="d004l18" n="1" rend="unnumbered"> «Voires fu que li rois Amans, qui tint totes cestes terres en sa baillie, et assez plus que vos ne veés,
                    ama jadis une dame qui estoit assez plus belle que je ne sui, et li bailla tot le pooir da sa terre et
                    tot les homes a governer. Et tant con elle fu avec lui, elle amena costumes mauvés et nueuses ou il n'avoit
                    point de droiture, mas tot apertemant tort, por coi ele mist a la mort grant partie des homes le roi.
                    Et quant le roi vit que ele laboroit si mal, si len chacha de se terre et me mist en baillie [f. 63v]
                    quant que il avoit. Mes si tost com il fu mort et tot me fu veives, elle comence la guerre encontre moi
                    mult cruel et mult felenouse, dun ele m'a puis tollue trestoute me terre et assez de mes homes tornés
                    devers li. Et tant com ele n'a fet no se tient ele pas apaiee, ainz m'a promis qu'elle me deseritera dou
                    tot. Et ele n'a si bien fet que ele ne m'a lassié que cest tor, qui ne me remaindra mie, si je ne truis
                    demain qui por moi se conbatte encontre Priadan le Noir, qui por sa querelle deresnier en veut entrer
                    en champ».</p>
                </div2>
                <div2 xml:id="d004c016" n="16">
                    <head>[IV.16]</head>
                    <p xml:id="d004l19" n="1"> «Or me dites, fet Boors, qui cil Priadan est». «Ce est, fet ele, li plus renomez champion de ceste terre
                    et qui de gregneur pooir est». «Et vostre bataille, fet Boort, doit ele estre demain?». «Oïl, fet ele».
                    «Or poez mander, fet Boort, a vostre suer et a celui Priadan que vos avés trovés qui por vos vez se conbactra,
                    puis que l'eritage est vostres que vostre sires le vos dona et que ele n'i doit rien avoir puis que sez
                    messires len mist fors». Quant la dame entent ceste parole si n'est mie petit liee, ainz dit por la joie
                    que ele en a: «Sire, bien venissiez vos hui ceens, car voz m'avez fete que mult joie juisse je de ceste
                    promesse. Or vos doinst Dex que vos ma querelle puissez deresnier veraiemant com je ai droit, quar autremant
                    nel demande [f. 64r] je mie». Si l'aseura mult et li dit que elle ne garde de perdre son droit tant il
                    soit si ssainz ne si haitiez con il est encore. Et ele mande maintenant a sa serors que sez chevalier
                    sera demainz tot prest de feir quan que li preudome dou païs esgarderont que ele fere en doie. Si ont
                    isi porparlee la chouse que la bactaille est aterminee a l'endemain.</p>
                    <lb/>
                    <p xml:id="d004l20" n="2"> Cele nuit fist la dame grant honeur a Boorz et grant fest et li fist apareillier un lit mult riche et
                    mervoilleus. Et quant il fu eure de couchier et il l'orent deschausié, si le menerent en une chambre grant
                    et belle. Et quant il fu la venuz et il voit le lit que len avoit fet por lui, si les en fet toz departir
                    et aler hors de leenz. Et lors estant les cierges tot auramant [et se couche a la terre dure] et mist
                    un cofre desoz sa teste et dit ses proieres et fez orrisions envers Nostres Sengneurs que il par sa douce
                    pitié li soit demain en aide et li doint force contre le chevalier a cui il se doit conbatre demain, isi
                    veraiemant con il le fet por droiture et por loiauté mette avant, et por trechiere abatre.</p>
                </div2>
                <div2 xml:id="d004c017" n="17">
                    <head>[IV.17]</head>
                    <p xml:id="d004l21" n="1" rend="unnumbered"> Quant il ot grant pieces de la nuit esté en proieres et en oreisions, si s'emdormi, et maintenant qu'il
                    fu endormi li fu avis que devant lui venoient dui oisel don li uns estoit ausi blanc come un cines et
                    ausi grant, et li autres estoit noirs a mervoille et si n'estoit mie de grant corsaige. Et quant il l'avoit
                    grant piece regardé si li senbloit une cornoille, mez mult estoit bele de la norté que ele avoit. Li blanc
                    oisiaus venoit a llui et li disoit: «Se tu me voliez doner a mangier et servir moi, je te duroie totes
                    riches choses dou monde et te feroie ausi bel et ausi blanc con je sui». Et il li demande qui il est.
                    «Donc ne vois tu, fet li osel, que je sui? Ge sui si biaus et si blanc con tu pues veoir et plus assez
                    que tu ne cuides». Et il ne li respont mot a ce. Et il s'en aloit tant tost. Tot maintenant venoit devant
                    lui li noirs oiseaus et li disoit: «Il convient que tu me serves demain, ne ne m'aies mie en despit por
                    ce que je sui noir, que ce me funt mi poucin qui me corrochent. Sachies que mielz vaut ma neretez que
                    autrui blancheur ne fet». Et lors se depart [d']iluec, qu'il ne voit ne ll'uns ne l'autres des oiselz.</p>
                </div2>
                <div2 xml:id="d004c018" n="18">
                    <head>[IV.18]</head>
                    <p xml:id="d004l22" n="1" rend="unnumbered"> Aprés cest avision li avint encor un autre qui asez fu mervoilleusez. Car il li estoit avis qu'il venoit
                    en un hostel grant e bel qi resembloit une chapelle. Et quant il estoit venus, si trovoit un home seant
                    en mi une chaiere. Et avoit a senestre partie long de [f. 64v] lui un fust porri et vermolu, si fobles
                    que a poines se pooit il sostenir en estant; a destre partie avoit deus flors de lis. L'une des flore
                    se traoit pres de l'autre et li voloient tollir sa blancheur. Mes li prudoms li departoit si que l'une
                    ne tochoit l'autre, et ne demoroit gueres que de chascune fleur issoit un aubres portant fruit a grant
                    planté. Quant ce estoit avenu, disoit a Boort: «Boort, donc ne seroit mult fous qui ses fleurs laisseroit
                    perir por cest fust porri secorre que il ne chaist?». «Sire, fet Boort, oïl voir. Que il m'est avis que
                    cist ni porroit rien valoir et ces fleurs sunt asez plus mervoilleuses que je ne cuidoie». «Or te garde,
                    fet li prudons, que se tu [voiz tele aventure avenir], ne llesier mie les fleurs perir por le fust [secorre].
                    Car se trop granz ardors les sorprant, eles porront tost perir». Et disoit que si feroit il et mult seroit
                    bien remenbrans de cest chouse se il en venoit en leu.<lb/>Ensi li avindrent la nuit ses deu avisions
                    don il mult se mervoilla, car il ne savoit onques penser ce que pooit estre. Et tant le greverent en son
                    dormant que il s'en esveilla. Et quant il se fu esveilliez si fist le signe de la sainte crois en mi son
                    vis et se comanda a Nostre Seingneur, et atendi dusque a tant que il fu jors.</p>
                </div2>
                <div2 xml:id="d004c019" n="19">
                    <head>[IV.19]</head>
                    <p xml:id="d004l23" n="1">Quant il vit le jor cler et bel, se chauca et vest et entra en son lit et l'atoma en tel maniere que len
                    ne se pooit mie apercevoir qu'il n'i aust geu.</p>
                    <p xml:id="d004l24" n="2"> Et lors vint leenz la dame de l'ostel et li dit que bon jor li donast Diex. Et il li respondi que Deus
                    li donast joie. Et ele le prist maintenant par la main si le meine enn une chapelle qui estoit en la tor,
                    si oï les matines et le servise dou jor. Et quant vint un poi devant prime, si issirent dou mostier et
                    vindrent en la sale o grant conpaignie de gent et de chevalier que la demoiselle avoit mandés por ce que
                    il venissent ou chanp veoir la bactaille. Quant il vindrent ou palez si li dit la dame a Boort qu'il manjast
                    un petit ainz qu'il s'armast, si en seroit toutesvoies plus seurs. Et il dit qu'il ne mangeroit pas devant
                    qu'il aust la bactaille veue a chief. «Don n'i a il, font cil de leenz, fors de prendre voz armes et d'apareillier
                    voz. Car noz cuidons bien que Priadans soit ja armés au champ ou la bataille doit estre». Et il dit qu'il
                    seilon droit ja estre delivrés.</p>
                </div2>
                <div2 xml:id="d004c020" n="20">
                    <head>[IV.20]</head>
                    <p xml:id="d004l25" n="1" rend="unnumbered"> Lors demande sez armes et len li aporte maintenant et il le prant. Et quant il est toz aparoilliez [f.
                    65r] si qu'il n'i failloit riens, il monte en son cheval et dit a la dame qu'ele monte entre li et sez
                    chevaliers et sa conpaignie et le meinent ou chanp ou la bactaille devoit estre fete. Et ele est montee
                    tantost entre li et toz ces de leenz. Si ssen partent et chevauchent dusque une praerie qui estoit enn
                    une trop belle vallee et en val avoit mult grant jent qui atendoient Boors et la dame por coi il se devoient
                    conbactre. Il devallerent le tertre et quant il vindrent en la place et les deus dames s'entrevirent,
                    si vint l'une encontre l'autre. Et lors dit la plus joene, celi por cui Boors se devoit conbatre: «Dame,
                    je me plaing mult de vos a droit, car vos me tolés ma terre et mon heritaje que li roi Amans me dona,
                    ou vos ne poés rien querre ne recovrer par droit, come cele qui deserité en fu par la bouche le roi meisme
                    et par sa volonté». Et cele dit que onques n'en fu deserité, que ce est ele tot preste de prover, se ele
                    l'ouse defaindre.</p>
                </div2>
                <div2 xml:id="d004c021" n="21">
                    <head>[IV.21]</head>
                    <p xml:id="d004l26" n="1" rend="unnumbered"> Et quant ele voit que ele ne puet eschanper en autre maniere, si dit a Boort: «Sire, que vos senble de
                    la querelle a cest dame?». «Il me senble, fet il, qu'ele vos guerroie a tort et desloiaus sont cil qui
                    li aident. Et je en ai tant oï parler et par vos [et par autres que je sai bien qu'ele en a le tort et
                    vos] le droit. Et se sez chevalier veut desdir qu'ele nen ait le tort, je sui prest que je l'en rende
                    hui en cest jor ou mort ou recreant». Et cil saut avant tantost et dit que ces menaces ne prise il un
                    boton, ainz est tost prest que il defeindre la dame. «Et je sui aparoillez, fet Boort, que je por cest
                    dame que ci m'a amené me conbate a vos qu'ele doit avoir l'eritage et tote la terre puis que li rois la
                    revesti, et l'autre dame la doit perdre par fin droit».</p>
                </div2>
                <div2 xml:id="d004c022" n="22">
                    <head>[IV.22]</head>
                    <p xml:id="d004l27" n="1" rend="unnumbered"> Lors se departent li uns ca et li autre la de tos ciaus qu'iluec estoient, et desconbrent le leu ou la
                    bactaille devoit estre; et li dui chevalier se trent en sus et s'entreslongnent, puis laissent corre li
                    uns vers l'autre et s'entrefierent es granz aleures des chevaus si duremant que li escu peccent et li
                    auberc ronpent. Et se li glaive ne volassent en piece, navré fussent a mort. Lors s'entreurtent de cors
                    et de scuz et de visages si merveilleusemant qu'il s'entrebactent a la terre et le chevaux sor le cors.
                    Mes il se releverent assez tost, come cil qui estoient de tres granz proecces. Lors metent les mains a
                    l'espee et s'entrecorrent sus l'escus sor le testes, si s'entredonent granz cous la ou il ne cuident plus
                    enpirer; si sse despiessent les escus [f. 65v] amont et aval et se corrumpent les auberc sor les bras
                    et sor l'espaules et sor les hanches, et se font plaies parfondes et grans en plusieurs leus si qu'il
                    s'en treent li sanc cler dou cors as espees trenchant et dures. Si trova Boors asez plus granz defanse
                    au chevalier qu'il ne cuidoit; et neporquant il set bien que il est en droite querele et en loial, et
                    ce est une chouse qui li mette sigurté que il n'i estoit en nule rien, ainz soufre Boors que li chevalier
                    gioste sur lui menu et sovent, et il se covre et lesse travailler celui par lui meismes. Et quant il a
                    grant piece sofert et il voit que li chevalier est laissiez et venus en grant alene, lors li cort sus
                    ausi vistemant et ausi fiers con s'il n'aust hui mes cop feru. Si li done grant cop de l'espee et le mene
                    tant en petit d'ore que cil n'a mes point de pooir de soi defandre ne son escu sostent, tant a des cous
                    receus et dou sane perdu.</p>
                </div2>
                <div2 xml:id="d004c023" n="23">
                    <head>[IV.23]</head>
                    <p xml:id="d004l28" n="1" rend="unnumbered"> Et quant Boort le voit si afebloiez si va sor lui plus et plus, et cil va gancisant encontre les cous
                    que Boort li donoit tant que il chiet arrieres toz envers. Et Boors si aert maintenant al ehaume et le
                    tire si fort q'il [li] arrache de la teste et le giete en voie, et plus li done de l'espee par mi le foies
                    si fort qu'il li fet le sanc saillir de la teste et les mailles de la coife entrent dedanz, et li dit
                    que il l'ocira [f. 66r] s'il ne se tient por outrés;. si a haucé l'espee et fet senblant qu'il li volile
                    couper la teste. Et quant cil le voit si a peor de morir, si crie merci et dit: «Ha! francs chevalier,
                    por Dieu ne m'ociés mie, mes laissiez moi vivre. Et je vos creant loiaument que ja mes ne guerroie la
                    joene dame tant con je vive, ainz me tendrai toz jors envers li en pes». Et Boors le leisse maintenant,
                    que plus nen veut fere.</p>
                </div2>
                <div2 xml:id="d004c024" n="24">
                    <head>[IV.24]</head>
                    <p xml:id="d004l29" n="1" rend="unnumbered"> Quant la dame vielle voit que ses chanpions est vaincus, si ss'en fui maintenant de la place si grant
                    aleure con ele puet aler, come cele qui grant paor a d'estre honie. Et Boors vient maintenant a touz ceauz
                    de la place que tenoient terre ne heretage de li, et li dit qui les destruira toz et ocira s'il ne la
                    vuelent deguerpir. Si i ot asez de ceaus qui tantost firent homaige a la joene dame. Et cil qui nels voustrent
                    fere homage furent ocis ou desereté ou chachié de leur terre. Si en avint isi par la volonté de Nostre
                    Seingneur et par la proesse Boors que la dame joene revint en la hautece ou li rois Amanz l'avoit mise.
                    Et neporquant, de tant con l'autre pot, la guerroia ele puis tos le jors de sa vie come cele qui tos jors
                    avoit envie sor li.</p>
                </div2>
                <div2 xml:id="d004c025" n="25">
                    <head>[IV.25]</head>
                    <p xml:id="d004l30" n="1" rend="unnumbered"> Quant ce fu chouse que la guerre fu acoisee en tel maniere que li enemi a la joene dame n'oserent plus
                    les testes lever vers li, Boors s'en parti et prist congié a la dame et le comande mult doucemant a Deu
                    que dou gonbrer le defande. Si chevauche grant aleure par mi la forest pensant a ce qu'il avoit veu en
                    son dormant, et mout desiroit que Deus le menast en tel leu ou il en peust oïr veraie senefiance. Le premier
                    seoir vint chiés une veve dame, qui mult bien le herberja et mult li fist grant honeur quant ele le conuit,
                    car mult ot grant joie de sa venue.</p>
                </div2>
                <div2 xml:id="d004c026" n="26">
                    <head>[IV.26]</head>
                    <p xml:id="d004l31" n="1" rend="unnumbered"> L'endemain, si tost com il vit le jor, si sse parti de leenz et se mist ou grant chemin ferré de la forest.
                    Et quant il ot erré dusque a ore de midi, si li avint une aventure mult mervoilleuse. Car il encontra
                    au departimens de deus chemins deus chevaliers armés qui enmenoient Lionels son frere tot nu en braies
                    sor un roncin grant et fort, les mains liés devant le pis, et tenoit chascuns plain poing d'espines pongnant
                    et malez dom il l'aloient batant doloreusemant si que li sanc en decoroit par plus de cent leus tout contreval
                    le dois si qu'il en estoit sainglanz et devant et derieres. Et il ne disoit onques mot, come cil qui trop
                    estoit de grant cuer, ainz soffroit tot ce [f. 66v] que cil li faissoient ausi con s'il ne sentist nulle
                    chouse. Et en ce que Boorz le voloit aler secorre et il regarde d'autre part et voit un chevalier armé
                    qui enportoit a force une tres belle pulcelle, et la voloit mette ou plus espés de la forest por estre
                    plus desvolee a ces que la queroient, se nus venist aprés lui por la pulcelle rescoure. Et cele, qui n'estoit
                    mie aseur, crioit a haute vois: «Sainte Marie, secorés vostre pulcelle!».</p>
                </div2>
                <div2 xml:id="d004c027" n="27">
                    <head>[IV.27]</head>
                    <p xml:id="d004l32" n="1" rend="unnumbered"> Quant ele voit Boors chevauchier si sol, si pense bien tantost que ce soit des chevalier erranz de la
                    Queste dou Saint Graal. Lors se tome vers lui et li crie quant que ele puet: «Ha! chevalier, fet ele,
                    je te conjur sor la foi que tu dois a Celui en cui servis tu es entrés et cui chevalier tu doi estre,
                    que tu m'aides et ne me laissier mie honir a cest chevalier qui m'e[n] porte».<lb/>Quant Boors entent
                    cele qui la conjura de par Celui cui hom lige il est, si est si angoiseus qu'il ne set qui fere; car se
                    il son frere en laissa mener a ciaus qui le tienent, il nel cuide ja mes veoir sain ne haitié; et se il
                    ne resqueut cele pulcelle, ele sera maintenant honie par defaute d'aie. Lors drece les eus vers le ciel
                    et dit tot en plorant: «Ha! biaus dous Peres, cui homs liges je sui, garde mon frere que cilz chevalier
                    nel ocient, et je por pitié de vos et por misericorde resocorré cest damoiselle d'estre honie; car il
                    me senble que cil chevalier la voille despulceler».</p>
                </div2>
                <div2 xml:id="d004c028" n="28">
                    <head>[IV.28]</head>
                    <p xml:id="d004l33" n="1" rend="unnumbered"> Lors se drece cele part ou li chevalier enporta la pulcele et broche le cheval si qu'il fet saillir le
                    sanc d'andeus les costes. Et quant il aproce si li escrie: «Sire chevalier, laissiés cele damoiselle ou
                    vos estes mort». Et quant il ot ceste parole si met jus la damoiselle; et il estoit armés, fors de glaive;
                    il enbrache l'escu et tret l'espee et s'adrece vers Boors. Et Boors le fiert si duremant que par [mi]
                    l'escu et par mi l'auberc li met li glaive a tot li fer par mi l'espaule. Mes il ne l'a pas navré si fort
                    que il ne puisse bien garir legieremant. Il l'enpaint come cil qui estoit de grant force si l'abat dou
                    cheval a terre, et au trere qu'il fet de son glaive cil se pasme de la grant angoise que il sant. Et Boort
                    vient a la damoiselle si li dit:</p>
                </div2>
                <div2 xml:id="d004c029" n="29">
                    <head>[IV.29]</head>
                    <p xml:id="d004l34" n="1" rend="unnumbered"> «Damoiselle, il me senble que vos este delivree de cest chevalier. Que vos plest il que je face plus?».
                    «Sire, fet ele, puis que vos m'avés garantie de perdre honeur et d'estre honie, je vos pri que voz me
                    menés la ou cist chevalier me prist». Et il dit que si ……</p>
                </div2>
                <div2 xml:id="d004c030" n="30">
                    <head>[IV.30]</head>
                    <p xml:id="d004l35" n="1"> [f. 67r] [Ceste bele dame vos a atendu lonc tens, come cele qui ne voloit avoir a ami] nul chevalier
                    se vos non». Quant Boors entent ceste parole si n'est toz esbaiz. Et tantost con il l'avoit aproché il
                    la salue et ele li rant son salu; puis s'assist de joste lui, si parlerent ensamble de maintes jousez,
                    [tant] qu'ele li requiert qu'il soit sez amis, car ele l'a amé et aime encor sor toz home terriens; et
                    s'il li veut otroier s'amor, ele le fera plus riches que onques hoens de son parenté ne fu.<lb/>Quant
                    Boort entent ceste parole, si est si a malaisse que plus ne puet estre, come cil que en nulle maniere
                    ne voudroit enfrandre sa chastee: si ne set que respondre. Et ele li dit: «Que est ce, Boort? Ne ferois
                    vos mie tote ma volonté?». «Dame, fet il, n'a si riche dame ou monde cui je feisse sa volonté de cest
                    chouse, en cest point ou je sui ore: que mes freres gist si pres mort, qui a esté orendroit ocis, je ne
                    se par quel achaison».</p>
                </div2>
                <div2 xml:id="d004c031" n="31">
                    <head>[IV.31]</head>
                    <p xml:id="d004l36" n="1" rend="unnumbered"> «Ha! Boors, fet ele, a ce ne gardés pas! Il convient que vos faiciois ce que je voz requier: que vos
                    anuit gisiez avec moi. Et sachiez que se je ne vos [amasse, je ne vos en priasse pas: car ce n'est mie
                    costume ne maniere de fame que ele prie home avant, encor que en cuer l'ait ele bien. Mes la granz biautez
                    que je vos toz jors ai veue maine mon cuer a ce et efforse si duremant que il me convient que je vos die
                    ce que je ai toz jorz celee. Por ce vos pri, biaus dous amis, que vos m'otroiés ce que je vos requier,
                    ce est que vos gisois en cest nuit avec moi». Et il dit que ce ne feroit il en nulle mainiere. Et quant
                    ele entent ceste parole, ele fet si grant senblant de doleur qu'il cuide veraiemant que ele en doie morir;
                    mes tot ce ne li vaut rienz. Et quant ele entent qu'ele ne porroit veincre en nulle mainiere si li dit:
                    «Boors, a ce m'avés mené que por cest escondit morroiz je orendroit devant vos sanz plus atendre». Lors
                    le prent por la main et le maine a l'uis dou palés, si li dit: «Tenés vos ci, si verrés comant je morrai
                    por amor de vos». «Par foi, fet il, je ne le verai je». Et ele dit a ce de leenz qui le tiengnent. Et
                    il dient que si feront il. Et ele monte maintenant en laute tor desus le creneaus et mene avec li .XII.
                    damoiselles, et quant eles sunt montees si dit l'une, non pas la dame:</p>
                </div2>
                <div2 xml:id="d004c032" n="32">
                    <head>[IV.32]</head>
                    <p xml:id="d004l37" n="1" rend="unnumbered"> «Ha! Boors, franc chevalier, aiés merci de nos totes et otroiés a madame sa volonté! Certes, se vos ce
                    ne volés fere, nos nos lairons orendroit cheir de cest tor ainz que madame, quar sa mort [f. 67v] ne vondriez
                    nos veoir en nulle mainiere. Et certes se tu por si poi de chouse ne leissiez morir, onques mes chevalier
                    ni fist si grant desloiauté». Il regarde et cuide bien que ce soient totes gentilez fames et hautes damoiselles;
                    si ll'en prant pitié assez grant. Et neporquant il n'est mie consilliez que il ne voille meus que elles
                    totes perdent leur ames que il la soie: si leur dit n'en fera rien, ne por leur mort ne por lor vie. Et
                    elle se laissent maintenant cheoir de la haute tor a terre.</p>
                </div2>
                <div2 xml:id="d004c033" n="33">
                    <head>[IV.33]</head>
                    <p xml:id="d004l38" n="1"> Et quant il voit ce, si en est esbais et en a si grant mervoille que il en auce sa main et se saingne.
                    Et aranmant ot entor lui si grant noise et si grant cri et si grant murmuire que il li est bien avis que
                    tuit li enerni d'enfer soent en cel leu; sanz faille il en avoit pluseurs. Si resgarde tot entor lui,
                    mes il ne voit ne la tor ne la dame qui devant le requeroit ne riens qe il eust devant veue, fors solemant
                    ses armes que il avoit aportés et la chapelle ou il cuidoit frere avoir aporté mort.</p>
                    <lb/>
                    <p xml:id="d004l39" n="2"> Quant il voit ce, si aparcoit maintenant qe ce estoient enemi que ce aguet li avoient bati, et que le
                    voloient mener a perdicion de cors et a destruiemant de l'ame; mes par la vertu de Ihesu Crist s'en estoit
                    eschanpés. Lors tendi ses mains vers le ciel et dit: «Peres dou ciel, benoit soies tu qui m'as doné force
                    et pooir de conbatre li enemi, et m'as otroié a avoir la vetoire de cest bactaille». Et lors va la ou
                    il cuidoit son frere avoir lassé mort, si n'i trova rien. Et lors est plus aseur que devant, car cuide
                    bien que il ne soie mie mort et que ce ait esté tot faintasme que il a veu.</p>
                </div2>
                <div2 xml:id="d004c034" n="34">
                    <head>[IV.34]</head>
                    <p xml:id="d004l40" n="1" rend="unnumbered"> Lors vient a sez armes et le prant, si s'arme maintenant et mont sor son cheval et se part de la place
                    ou li enemi avoient esté, qui tel ausaut li avoient fet. Et quant il a chevauché dusque a nuit, si escoute
                    et ot une cloiche a senestre partie. Si est mult liez de cele aventure; si torne cele part et ne demore
                    guerres que il voit devant lui une abaie clouse de bon mur. Il vit a la porte, si hurte tant que il est
                    ouverz. Et il entre maintenant dedanz. Et quant li frere voient que il est armez si sevent bien tantost
                    que il est des chevalier erranz et des conpaignons de la Queste. Il descendent et le menent en une chanbre
                    por desarmer et il font tote l'eneur que il onques poent. Et il dit a un viel home qu'i[l] cuidoit bien
                    qu'il fust prestres: «Sire, por Deu, menez moi a un des freres de ceenz qui plus est prudons a vos esciant
                    et de melleur [f. 68r] juc. Car hui m'est avenue une trop mervoilleus aventure, dun je me voill conseillier
                    a Deu et a llui». «Sire chevalier, fet li prudome, voz irois par mien consoil a danz abé: car ce est au
                    mien esciant li plus prudons de ceenz et de clergie et de bone vie». «Sire, fet Boors, vos reqier por
                    Deu que vos m'i amiens». Et cil dit que mult volentiers.</p>
                </div2>
                <div2 xml:id="d004c035" n="35">
                    <head>[IV.35]</head>
                    <p xml:id="d004l41" n="1">Lors le mene en une chapelle ou li prudons estoit, et quant il li a mostré si sse retorne. Et Boors vient
                    avant, si le salue; et li abés li encline; puis li demande que il est et que il quier, et Boors li dit
                    qu'il est un chevalier errans. Puis li conte l'aventure qu'il jors li estoit avenue.</p>
                    <p xml:id="d004l42" n="2"> Et quant li prudoons a tot escouté si parle et dit: «Sire chevalier, je ne sai qui vos estes, mes par
                    mon chief je ne cuidasse pas que chevalier de vostre age poust estre si fors cum vos avés esté hui. Vos
                    m'avez dit tele afere don je ne vos porroie hui mes consillier a ma volonté, car trop est tart. Mes vos
                    irois reposer mes enuit et mangier, et demain maitin revendrois parler a vos et consillier au miaus que
                    je porrai».<lb/>Et Boors s'en part tantost et comande li prudom a Deu qui assez pense a ceste chouse que
                    Boors li a dit.</p>
                    <p xml:id="d004l43" n="3"> Et demande as freres de leenz que il soit servis bien et richiemant servis qe il ne vousist; il li apareillerent
                    char et poisuns. Mes il ne manja onques, ainz prist [pain] et eve et en manja tant com il poit et mestier
                    li fu, mes d'autre chose ne gousta il mie, come cil qui en nulle mainiere ne voirust trepasser la penetence
                    que il li avoit esté enchargiee, ne en lit ne en viande ne au comandemant que len li aust fetz.</p>
                </div2>
                <div2 xml:id="d004c036" n="36">
                    <head>[IV.36]</head>
                    <p xml:id="d004l44" n="1" rend="unnumbered"> Au maitin, si tost con il ot oïes matinez et messe, li abés que ne l'avoit mie oblié, vint a lui, si
                    li dit que bon jor li donast Deus. Et Boors li respondi tot autretel. Et lors se trent a une part lez
                    un autel, et lors li dit li abés que il li cont tot ce qui il li estoit avenu puis qu'il [est] en la Queste
                    dou Saint Graal. Et il li conte tot a mot a mot ce que il ot veu en son dormant et en veillant, puis li
                    prie que il li die la senefiance de totes ces chouses. Et cil pance un poi et dit que il li dira mout
                    volontiers. Et lors li dit: «Boors, quant vos austes receu le Haute Mestre, le Haut Seigneur a conpaignon,
                    ce est a dire quant vos austes pris Corpus Domini si vos meistes a la vois por savoir se Nostre Sire vos
                    donast trover le haute ovre qui avendra as chevalier Ihesu Crist, as verais prudomes de ceste Queste.
                    Vos n'eustes guaires alee quant Nostre Sires vos vint a l'encontre en senblance d'oisel, et voz [f. 68v]
                    mostra la doleur et l'angoisse que il soffri por sez pecheors quant il fu mis en la sainte Crois. Et si
                    vos dirai comant vos le veistes. Quant li oseus vint a l'aubre qui estoit sanz foelle et sanz fruit, il
                    comenca a regarder sez poucins et vit que il n'i avoit nul vif. Et maintenant se mist entr'aus et se comence
                    a ferir par mi le pis de son bec, tant que li sanc recurent vie li poucin qui mort estoient, ce veistes
                    vos. Or vos dirai ce que senefie.</p>
                </div2>
                <div2 xml:id="d004c037" n="37">
                    <head>[IV.37]</head>
                    <p xml:id="d004l45" n="1" rend="unnumbered"> «Li oseaus senefie nostre Creator, qui forma a sa mainiere et a sa semblance home. Et por ce qu'il fu
                    botés hors de paradis par son mesfet, il vint en terre ou il trova la mort, car de vie n'i avoit il point.
                    L'aubres que vos veistes sanz fruit et sanz foille senefie le monde ou il n'avoit fors se maleventure
                    non et poverté et soufrece de toz biens. Car pavre estoit il sanz faille quant Diex fist le monde por
                    home et il n'i estoit coneu ne honorés. Li poucin senefient l'umain lignage, qui adonc estoit si veraiement
                    mort ou monde que tuit aloient en enfer, ausi li bon come li mal. Mes neporquant li bon n'aloient mie
                    el parfont enfer ausi come li mal fesoient, ainz aloit en limon: il n'avoient pene se de seurté nun. Et
                    quant li fius Deu voist avoir pitiez de sez amis, si monta en l'aubre, se est en la Crois, et fu iluec
                    ferus dou bec dou glaive, ce est de la lance, ou costé, tant que li sanc en esi, et de celui sanc recurent
                    sanc li poucin, ce est que de son sanc fu rachaté toz l'uman lignage de mort durable. Car il les osta
                    d'enfer ou totes mors estoit et est encor sanz point de vie. Ceste bontés que Deus fist au monde, et a
                    moi et a voz et a toz autres pecheors qui nascrunt dusque a la fin dou monde, vos vint il mostrer en semblance
                    d'oisel por ce que vos ne doctastez mie a morir por lui ne plus qui il fist por vos.</p>
                </div2>
                <div2 xml:id="d004c038" n="38">
                    <head>[IV.38]</head>
                    <p xml:id="d004l46" n="1" rend="unnumbered"> «Puis vos amene chiés la dame a cui li rois Amans avoit baillie a garder [la terre. Por Amans dois tu
                    entendre] Ihesu Crist qui est li sires dou mont qui plus veraiement aime et plus trove en dulceur en lui
                    que len ne puet trover en home terrien. Si la deseritoit l'autre dame de quant que ele pooit cele qui
                    de la terre avoit esté gelee. Vos feistes la bactaillez por li, et venquistes l'autres que ce avoit fet.
                    Or vos dirai que ce senefie.</p>
                </div2>
                <div2 xml:id="d004c039" n="39">
                    <head>[IV.39]</head>
                    <p xml:id="d004l47" n="1" rend="unnumbered"> «Nostres Sires vos avoit mostré que il avoit son sanc espandu por vos; et vos tantost enpreistes une
                    bactaille por lui. Fu ce bien [f. 69r] quant vos por la dame l'enpristes: car por li entendons nos sainte
                    Yglise, que tient et governe sainte crestienté en droite foi et en droite creance, qui est la terre et
                    li droit heritages Ihesu Crist. Par l'autre dame, qui deseritee l'avoit et qui la guerroit, devons nos
                    entendre la Vielle Loy, ce est li henemi qui toz jors guerroie sainte Yglize et les suens. Quant la joene
                    dame vos ot contés li raison que l'autre dame la guerroroit en tel mainiere, vos enpreistes la bactaille
                    si con vos devissiez fere: car vos estiez chevalier Ihesu Crist, por coi vos estiez a droit tenus por
                    defandre saint Yglize.</p>
                </div2>
                <div2 xml:id="d004c040" n="40">
                    <head>[IV.40]</head>
                    <p xml:id="d004l48" n="1" rend="unnumbered"> Et la nuit vos vint veoir sainte Yglize en senblance de fame tristes et corrocié et que len la deseritoit
                    [a tort]. Et ne vint mie en robe de joie ne e[n] robe de feste, anans vint en robe noire et triste por
                    le corrois meismes que ses fius li font: ce sunt li crestien pecheor. Por ce que il vos enprist greigneur
                    pitié.<lb/>«Por le noir oisel qui vos vint voir doit entendre encore sainte Yglize que vos dit: “Je sui
                    neire mes je sui belle”. Par le blanc oisel qui vit en senblance de cesne d[o]it en entendre li enemi,
                    et si te dirai coment. Li cisnes est toz blanc par dehors et noirs par dedanz: se sont li ypocrites qui
                    sont [f. 69v] par dehors jaunes et apeales, et senble bien, [a ce] que dehors en apert, que ce soient
                    des serjanz Ihesu Crist, mes il sont par dedanz si noirs et si oribles d'ordures et de pechiez que il
                    sunt mult abominables a Nostres Sires; car il enguignent trop volontiers le monde. Li osiaus vint devant
                    toi en senblance d'ome de religion qui te dit que tu avoies laissiez ton frere ocire. De ce te menti il,
                    car te freres n'est ocis, ainz est ancor vif. Mes il le disoit por ce que il te voloit fere entendre a
                    follie et mener a lluxure et a desperance. Et si t'uust il mis en pechiez mortel, por coi tu aussez failli
                    [as aventures dou Saint Graal. Si t'ai je devisé qui fu li blanc] ausiaus et qui fu li noirs et qui fu
                    la dame por cui tu enprieis la bactaille et encontre cui [ce fu].</p>
                </div2>
                <div2 xml:id="d004c041" n="41">
                    <head>[IV.41]</head>
                    <p xml:id="d004l49" n="1" rend="unnumbered"> «Or convient que je te devise la senefiance dou fust porri et des deu fleurs. Li fust porri, qui estoit
                    sence force et sanz vertu, senefie Lyonel, ton frere, qui n'a en soi nulle vertu de Nostre Seingneur qui
                    en estant le tiengne. La porreure senefie la grant planté des pechiez morteaus qu'il a dedanz soi amoncel[e]z,
                    por coi en li doit apeller fust porri [et] vermeneus. Par les deus fleurs qui estoient a destre sont senefié
                    dui virge: si en est li uns le chevalier que vos navrastes ier, et li autres la pucele que vos rescousistes.
                    Li uns des fleurs se traoit prés de ll'autre, ce fu li chevalier qui prist la damoiselle a force et la
                    voloit despulceller, ce est desflorere, et tollir sa blancheor. Mes li prudons li deparroit, ce est a
                    dire que Nostre Sires ne soffri mie que leur virginités fust isi perdue, ainz vos mena si que vos le departistes
                    et sauvestes a chascuns sa blancheur. Il vos disoit: “Boors, mult seroit nices et faus qui ces fleurs
                    leroit perir por cest fust porri rescoure. Garde se tu vois tele aventure que tu ne lessier pas perir
                    les fleurs por le fust rescoure”. Ce vos comanda il et vos le feistes; dom il vos set mult bon gré. Car
                    vos veistes vostre frere que li dui chevalier enmenoient batant. Vos le lasastes et coreustes sus au chevalier
                    qui enportoit la pulcelle et le vos pria si doucemant que vos mistes arrieres de totes naturel amor et
                    vos apreistes al soverains amor dou roi dou ciel: si alastes la damoiselle secorre et lasastes vostre
                    frere aler en peril. Mes Cil en cui servisies vos estiés i fu en leu de vos et [avint miracle por l'amor
                    que vos] mostrastes a Nostre Seingneur dou ciel, que maintenant chaierent mort li chevalier que vostre
                    frere enmenoient batant; et il se deslia et prist les armes a ll'un [d'els] et le cheval et se remist
                    en la Queste aprés les autres; et de ceste aventure sauras tu asez prochainemant la verité.<lb/>«De ce
                    que tu veoies que des [f. 70r] fleurs isoit fruiz, senefie que dou chevalier istra encor lingnage granz
                    don il i aura de preudomes et de veraiz chevalier, que len doit bien apeler fruiz; et ausi en sera il
                    de la demoiselle. Et s'il fust isi avenu que en si ort pechié aust perdu son pulcellage, et ele fust floree,
                    Nostre Sires en fust mult corochiez a ce qu'il fussent iluec dam[n]é por mort subite; et insi fussent
                    iluec perdu en cors et en ame. Et ce rescousistes vos; por coi len vos doit apeller chevalier celestiaus
                    et serjans Ihesu Crist bon et loial. Et si m'ait Deus, se voz fuissiez terriens, ja si aventure ne vos
                    fust avenue que vos delevrissiez les crestiens Nostre Seigneur de peine terriene et l'ame de la pene d'enfer.</p>
                </div2>
                <div2 xml:id="d004c042" n="42">
                    <head>[IV.42]</head>
                    <p xml:id="d004l50" n="1" rend="unnumbered"> Or vos ai devisee la senefiance des aventures qui vos furent avenues puis que vos reseust vostre Sauveor».
                    «Sire, fet Boors, vos dites voir. Vos le m'avés bien devisee et mostrés, et sachiez que je en seré toz
                    jors plus aisee tant con il me souvendra», «Or vos pri, fet li preudomes, que vos priés por moi, car,
                    si m'ait Diez, je cuit que Nostres Sires oura plus legiermant qu'il ne feroit moi». Et il se test, come
                    cil qui tos est onteus de ce que li abes li tient a preudome. Et quant li abes et Boors orent parlé ensenble
                    grant piece, si sse parti Boors de leens et comande l'abes a Deu. Si sse met en son chemin et chevauche
                    tot le jor a jornee dusque au soir que il vint chiés une veve dame que mult bien le herberja.</p>
                </div2>
                <div2 xml:id="d004c043" n="43">
                    <head>[IV.43]</head>
                    <p xml:id="d004l51" n="1" rend="unnumbered"> Au maitin se mist a la voie et chevauche tant que il vint a un chastel que len apelloit Tubele, et seoit
                    en une vallee. Quant il vint vers le chastel, si encontra un vallet qui aloit mult grant aleure vers une
                    forest. Il vient a l'encontre et li dit se il savoit nulles novelles. «Oïl, fet li vallet, demain aura
                    devant cest chastel un tornoiement trop mervoilleus». «De quel genz?», fet Boort. «Dou conte des Plains
                    et de la veva dame de ceenz». Quant Boort entent ceste novelle si pance qu'il demorra hui mes leens: car
                    il ne sera pas qu'il ne voie demain aucuns des conpaignons de la Queste a cel tornoiement; et teus en
                    porroit venir qui li diroit novelles de son freres, ou par aventure ses frere meismés vi andra, se il
                    est pres d'iluec et il a santé.</p>
                </div2>
                <div2 xml:id="d004c044" n="44">
                    <head>[IV.44]</head>
                    <p xml:id="d004l52" n="1" rend="unnumbered"> Lors se torne vers le hermitage qui estoit pres a l'entree d'une foreste. Et quant il est la venus, si
                    trove Lionel son frere qui se seoit toz desarmés devant la chapelle et s'estoit iluec herbergiés [f. 70v]
                    por estre l'endemain au tornoiemant qui en cele part devoit estre ferus. Quant il le voit, si a si grant
                    joie que nus ne sauroit deviser greignor. Lors descent Boors de son cheval et li dit: «Biaus frere, quant
                    venistes vos ci?». Et quant Lionel l'entant, si le conois a la parole e si ne se remue onques, ainz li
                    dit: «Boors, Boors, il ne defailli pas avant ier en vos que je ne fui ocis et decoupés quant li dui chevalier
                    me menoient batant et vos me lassastes aler, c'onques ne m'aidastes, ainz alastes secorre la damoiselle
                    que li chevalier enportoit, si me lassastes en peril de mort. Onques mes frere ne fist si grant desloiauté,
                    et por celui mesfet ne vos asseur je fors que de la mort: car bien l'avez deservie. Or si vos gardés de
                    moi desormes, car bien sachiez que vos de moi ne poez atandre se la mort non, en quelque leu que je vos
                    truisse, si tost con je serai armés».<lb/>Quant Boors voit que ses freres est si corrochiez envers lui,
                    lors se met maintenant devant lui a genoilz si li crie merci a jointes mains, et li pre por Deu que li
                    pardonoit. Et Lionel dit que ce ne puet estre, qu'il li a tant mesfet qui ne li pardonoit ja mes, ainz
                    l'ocira, se Deus li aut, se il onques puet venir au desus de lui par nulle marniere. Et por ce qu'il ne
                    le veut plus esparnier, entre erraumant en la maison a l'ermite ou il avoit sez armes mises et maintenant
                    les prant et s'arme mult vistemant. Et quant il est bien armés si que il ne li faut rien, si vient a son
                    cheval et monte et dit a Boors: «Gardés vos de moi! Car se Deus me conseaut je ne feré de vos fors autretant
                    con hom doit fere de traiteur et desloial. Car certes vos estes li plus desloial chevalier qui onques
                    isist d'ausi prudome con fu li rois Boors de Gaunes, qui engendra moi et vos. Or montés sor vostre cheval
                    si serois plus haut, car se vos nel fetes je vos ocirai isi con vos estes a pié; si en seré la honte moie
                    et li doumages vostres, mes de cele honte ne me chaut, car meus voil je estre blasmez de maint jent que
                    vos ne issiez honis isi con vos estes».<lb/>Quant Boors voit que il est a ce menez que conbatre li convient,
                    si ne set que fere; car conbatre a son frere n'estoit il consilliez en nulle mainiere por ce que Lionel
                    est ainz nez de lui, dom il doit porter reverance et subiecium, et por ce qu'il ne le voudroit blecier
                    en nulle mainiere. Et totevoies, por ce qu'il soit plus aseur, [f. 71r] monterà il sor son cheval: mes
                    ancor l'asse[i]ra une fois por savoir se il poroit en lui trover merci.</p>
                </div2>
                <div2 xml:id="d004c045" n="45">
                    <head>[IV.45]</head>
                    <p xml:id="d004l53" n="1" rend="unnumbered"> Lors s'agenoille devant li piés dou cheval son frere et pleure mult tendramant et dit: «Por Deu, biaus
                    dous frere, aiez de moi merci et pardonés moi cest mesfet; ne m'ociez mie, mes aiés en remenbrance la
                    douce amor et la grant qui doit estre entre moi et vos!».<lb/>De tote ce que Boors disoit ne chaloit a
                    Lionel, come celui qui li enemis l'avoit eschauf[é] dusque a volonté d'ocire son frere. Et Boors est totevoies
                    a genoilz devant lui et li crie merci jointes mains. Et quant Lyonel voit que il n'i partira plus et que
                    il ne se relevera mie, si point outre et fier Boors dou pis dou cheval si duremant qu'il l'abat contre
                    tere tot envers, et au cheoir que il fet est mult bleciez, et il va tot a cheval par desus le cors tant
                    que tot le debrise. Et Boors se pasme de la grant angoisse que il sante, si cuide bien morir sanz confession.
                    Et quant Lionelz l'a tel atornés qu'il n'a mes pooir de lui relever, ainz a tot perdu le pooir de son
                    cors, si descent a terre, car il li bee a couper la teste.<lb/>Quant il est descendus [et] il [li] vuelt
                    arrachier le heaume de la teste, lors vient erraumant li ehermites de leenz cele part, qui mult estoit
                    vieus hom et de grant aage, et bien avoit oïez les paroles que il avoient dites entre aus deus. Quant
                    il voit Lionel que il voloit a Boors arrachier li hiaume et couper li la teste, si se laisse cheoir desuz
                    et dit a Lyonel: «Ha! frane chevalier, por Deu aiez merci de toi et de ton frere; car se tu l'ociz, tu
                    seraz mort de pechié et il sera mort dou cors, dom il sera trop outregeus mesfet. Car ja mes n'aurés honeur
                    entre chevalier; car il est trop granz doumages de lui, por ce que il est uns des plus preudomes dou monde
                    et uns des meilleurs chevalier». «Se Deus me consent, fet Lioneus, sire prestes, se vos ne vos fuirés
                    desus lui, je vos ocirai et por ce ne sera il mie quietez». «Certes, fet li prudomes, je voil miels que
                    vos m'ociés que lui, car il ne sera pas si granz doumages de ma mort come de la soe; et por ce voil je
                    mieus morir que il muire». Si se couche de lonc de lui et l'enbrace par mi l'espaules. Et quant Lionel
                    voit ce, si met la main a l'espees et la tret dou fueure et fiert li preudome si duremant qu'il li abat
                    la haztel par derrieres. Et cil s'estant cui angoisse [f. 71v] de mort argue.</p>
                </div2>
                <div2 xml:id="d004c046" n="46">
                    <head>[IV.46]</head>
                    <p xml:id="d004l54" n="1" rend="unnumbered"> Quant il a se fet, si ne recoroit mie de son maltalant, encore et en fois prent son frere a li aume et
                    li deslace por lui couper la teste; si l'aüst ocis sanz faille en asez petit de tanz, quant cele part
                    vint, par la volonté Nostre Seingneur, Calogrenanz, un chevalier de la Table Reonde. Et quant il fu la
                    venus et il voit le prudome ocis, si se mervoilla mult que ce estoit. Lors regarde Lionels qui voloit
                    son frere ocire, et li avoit ja le haume deslacié. Si saut [a terre] et connuit Boors que il amoit de
                    mult grant amor. Si descent a terre et prant Lionel par mi l'espaules, si le tire si fort que il le tret
                    arriere et li oste des mains et dit: «Que est ce, Lyonel? Estes vos desvez ne hors de vostre sen, qui
                    volez ocire vostre frere, qui est li plus preudomes dou monde et li miaudres chevalier que len conoisse
                    el monde? Ce ne vos sofreroit nulz qui preudomes fust». «Comant, fet Lioniaus, le me rescovroiz vos donc?
                    Par foi, se vos plus vos entremetrés, je lairai lui et me prendrai a vos». Et cil le regarde, que toz
                    est esbaiz de cest chouse, et dit: «Ce voil je». Et Lioniaus dit: «Ja por vos ne por autre ne remandrai
                    qe je ne l'ocie; car il m'a tant mesfet que il a bien deservie mort». Et li cort sus et le veut ferir
                    par mi la teste. Et Calogrenanz se met entre d'eus et dit que, s'il est hui mes tant hardiz qu'il mete
                    en lui main, il est venus a la meslee.</p>
                </div2>
                <div2 xml:id="d004c047" n="47">
                    <head>[IV.47]</head>
                    <p xml:id="d004l55" n="1" rend="unnumbered"> Quant Lionel entant cest parole, si prent son escu et demande a Calogrenanz qui il est. Et il se nome;
                    et quant Lionel le conoit, si le desfie et li cort sus, l'espee tret [e], et li done granz coux par mi
                    le hiaume au plus roidemant qu'il puet amener dou brant. Et quant cil voit qu'i[l] est venus a la meslee,
                    si tret l'espee et cort prandre son escu qu'il avoit geeté a terre. Il estoit boens chevalier et de grant
                    force, si se defant mult vigureusement. Et dura la bactaille tant que Boors se fu dressiez en son seant,
                    si angoisseusemant qu'il ne cuide mes avoir pooir de soi se Nostres Sires ne li aide. Quant il voit Calogrenanz
                    que a son frere se conbat, si est mult a malaisse, car se Calogrenanz l'ocit devant lui, il aime tant
                    son frere que il n'aura ja mes joie; et se cil ocit Calogrenanz la honte en sera soe, car il set bien
                    qu'il ne coumenca la meslee se por lui non. De cest chouse est il mult a malaise: si les alast volontiers
                    departir se il peust, mes il se dout tant que il n'a pooir de soi [f. 72r] defandre ne d'autrui asaillir.
                    Si a tant regardé que il voit que Calogrenanz est mult au desours de la bactaille. Car Lyoncel estoit
                    de mult grant chevalerie et hardis duremant, si li ot depeccié son escu et sun hauberc et son heaume.
                    Et tant avoit perdu dou sanc que mervoilles estoit comant il se peoit tenir en estant. Mes quant il se
                    voit si au desous, si a grant peor de morir; si regarde et voit Boors qui se drece en son seant, si li
                    dit: «Ha! Boors, car me venés geter de peril de mort, ou je sui entrés por vos secorre, qui estiés plus
                    pres de mort que vos ne me veés encore. Certes, se je muir toz li mondes vos en blasmera et tiendra por
                    mauvés». «Certes, fet Lionel, ce ne vos a mestier, vos morrois de ceste enprise, ne nus ne vos en porroit
                    estre garens que je ne vos ocie abendeus de ceste espee».</p>
                </div2>
                <div2 xml:id="d004c048" n="48">
                    <head>[IV.48]</head>
                    <p xml:id="d004l56" n="1" rend="unnumbered"> Quant Boors entant cest parole, si n'est mie aseur, quar bien voit que se cil estoit outrés, il seroit
                    en peril de mort; si fet tant que il se lieve en estant et vient a son hiaume la ou il gisoit et le prant
                    et le lace en son chief. Et quant il voit l'eremite ocis, si pleure mult tendremant et fet sor lui duel
                    mervoilleus et prie Nostre Seingneur qui il ot merci de l'ame, car por ci pou de chouse ne mori anc mes
                    nus preudons, si con cil est mort. Et Calogrenans si escrie et dit: «Ha! Boors, [f. 72v] larois me vos
                    morrir? Se il vos plest que je muire, la mort me plaira mult, car por plus prudomes sauver ne puis je
                    la mort recevoir». A cest mot, le fiert Lyonel de l'espee si que il fet haume voler en la place. Et quant
                    cil sant la teste nue et descouerte et voit que il ne li puet eschanper, si dit: «Ha! biaus pere Ihesu
                    Crist, qui sofristes que je me mis en vostre servise, non mie si dingnemant con je deus, aiez merci de
                    m'ame en tel mainiere que cest doleurs, que mon cors sostendra por bien et por aumoine que je voloie fere,
                    me soit asaigemanz et penetance de mes pecchiés». Et en ce que il disoit cet parole, le fiert Lyonel si
                    duremant que il le rue mort a terre, et li cors se comence a estandre por la grant angoisse que il sant.</p>
                </div2>
                <div2 xml:id="d004c049" n="49">
                    <head>[IV.49]</head>
                    <p xml:id="d004l57" n="1" rend="unnumbered"> Quant il a ocis Calogrenanz, si ne se vout pas a tant tenir, ainz cort sus a son frere, si li done si
                    grant cop que tot le fet enbronchier contreval. Et cil totesvoies, en cui humilités estoit ausi come naturaument
                    enracinee, li prie por Deus que il lest cest bactaille ester. «Quar s'il avint, fet il, biaus frere, que
                    je vos ocie ou vos moi, nos seront mort de pechié». «Ha! Deus ne m'ait, fet Lyonelz, se je ai merci de
                    vos, que je ne vos ocie se je en puis venir au desus: car il n'est mie remés en vos que je ne sui ocis».
                    Et lors tret Boors l'espee et dit tot en plorant: «Biaus peres Ihesu Crist, ne me stablisiez mie a pechié
                    se je defant ma vie encontre mon frere». Lors hauce l'espee contremont et en ce que il le voloit ferir,
                    il ot une vois qui li dit: «Boors, garde que tu ne le toiche, car tu l'ocirrois ja». Et maintenant descendi
                    entr'aus un b[r]andun de feu en senblance de foudre et vint de vers le ciel, si en isi une damme vermoilleuse
                    et si ardans que enmendui lors escu furent ars, et il en furent si esfree que il chairent a terre et jurent
                    grant piece en pasmesons. Et quant il se revelerent si sse regardent mult duremant, et voient tote la
                    terre roige entr'aus deus dou feu qui [i] ot esté. Mes quant Boors voit que ses freres n'a nul mal, si
                    en tant sez main vers le ciel et mercie Deu de buen cuer et de bone volonté.</p>
                </div2>
                <div2 xml:id="d004c050" n="50">
                    <head>[IV.50]</head>
                    <p xml:id="d004l58" n="1" rend="unnumbered"> Lors escoute une vois qui li dit: «Boors, lieve sus et va t'en de ci. Si ne tien plus compaignie a ton
                    freres, mes chemine toi vers la mer tot droit, si ne demore en nul leu devant que tu [i] soiez, quar Perceval
                    t'i [a]taint». Quant Boors [f. 73r] entent sest novelle, si s'agenoille et tant ses mains vers le ciel
                    et dit: «Biaus Pere dou ciel, benoiés soiez tu quant tu me dagnes apeller a ton servise». Lors vient a
                    Lionel qui encor estoit toz esperduz et gisoit estendus, si li dit: «Por Deu, biaus frere, pardonez moi
                    ce que je vos mesfet». Et il dit que il li pardone volontiers. Et Boors dit: «Biaus frere, vos avés mout
                    mal esploité de cest chevalier, vostre conpaignon, que vos avés ocis, et de cest sainte home ausi. Por
                    Deu, ne vos partis de ci tant que li cors soient enterré et que len lor face grant honeur con li en doit
                    fere a tes homes con il sunt». «Et vos que ferois?, fet Lionel. Dun ne remandroiz voz ci tant qu'il soient
                    enterré?». «Nenil, fet Boors, quar je ne puis por ce qu'il me convient aler vers la mer ou Perceval m'ataint,
                    si con la vois devine le m'a fet entendant».</p>
                </div2>
                <div2 xml:id="d004c051" n="51">
                    <head>[IV.51]</head>
                    <p xml:id="d004l59" n="1" rend="unnumbered"> Lors se part atant et se met ou chemin qui vers la mer tenoit. Si chevauche par ses jornee tant que il
                    vient a une abaie qui seoit desus la mer. Cele nuit vit leenz; et quant il se fu endormis, si vint a llui
                    une vois qui li dit: «Boors, lieve sus et va tot droit a la mer que Perceval est ja arivé qui t'ataint».
                    Quant il ot cest parole, si saut sus et fet le signe de la crois en son vis et prie Nostre Seingneur qui
                    le condue en cest voie. Il va ou ses armes avoient estés missez, si lles prant et s'arme maintenant, puis
                    vient a son cheval si li met la selle et le frain. Et quant il est toz aparoilliez, por ce que il ne veut
                    pas que sil de leenz sachent que il s'en aille a cele eure, si va querant par ou il s'en poit aler, tant
                    qu'il trova par deriere le mur depechié ou il avoit ases bone voie et granz. Lors vient a son cheval et
                    monte; puis s'en va vers la frote dou mur si passe outre.<lb/>Si sse part issi de leenz que nus ne ss'en
                    apercoit et chevauche tant [que] en la mer vient et trove a la rive une nef tote covers d'un blanc samit.
                    Il desant, si entre dedanz et se comande a Ihesu Crist. Et si tost com il s'est mis dedanz si voit que
                    la nef se part de la rive, et li vans se fiert en la voile qui en maine la nef si grant oure qu'il senble
                    bien que elle aille volant par desus le flot. Quant il voit qu'il a falli a sun cheval metre dedanz, si
                    se sofre atant. Lors regarde par tot la nef, mes il n'i voit rien, car la nuit estoit oscure et noire,
                    por coi il n'i pooit mie graumant veoir. Il vient maintenant [f. 73v] au bor de la nef et s'acoce ilueques
                    et prie Ihesu Crist que en tel leu le condue ou sa ame puisse estre savee. Et quant il a fet sa proiere,
                    si sse dort dusque au cler jor. Quant il fu esveilliez si voit un chevalier armés de totes armes, fors
                    de son hiaume, qui estoit devant lui. Et quant il [l']a un poi avisé si conuist que ce est Perceval li
                    Galois.<lb/>Et maintenant li coruit a acoler et a fere de lui joie. Et cil devient toz esbaiz de ce qu'il
                    le voit devant lui, car il ne set par quel maniere il puet estre leenz venus. Et lors li demande qui il
                    est.</p>
                </div2>
                <div2 xml:id="d004c052" n="52">
                    <head>[IV.52]</head>
                    <p xml:id="d004l60" n="1" rend="unnumbered"> «Coment, fet Boors, ne me conoissez vos?». «Certes, fet Perceval, nenil, ainz me mervoill mult comant
                    vos poez estre ceenz venus ni entrez, se Nostres Sires meismes ne vos ja porta». Et Boors comence a ssorrire
                    de cest parole et oste son hiaume. Et lors le conuit Perceval; si ne seroit mie legiere chouse recenser
                    la grant joie qui s'entrefirent. Et Boors comence a conter comant il vint a la nef et par quel amonestemant.
                    Et Perceval li reconte sez aventures que li estoient avenues en la roche ou il avoit esté, la ou li enemis
                    li aparuit en guise de fame, et coment il le mena dusque a pechier mortelmant. Si sont isi li dui ami
                    entrecointé ensemble et sunt en la nef que Nostres Sires leur ot aprestee. Si atendent iluec les aventures
                    teles com Il leur voudra doner, et s'en vont tot contreval la mer une eure avant autre arriere, si come
                    li vans les maine. Si parolent de maintes chousez et reconforte li uns a l'autre. Et Perceval dit que
                    il ne lor faut mes que monseignor Galaaz et puis li sera sa promesse randue. Lors devise a Boors comant
                    il li avoit esté promis. Mes a tant si test li contes d'aus deus et retorne a Galaaz.</p>
                    <lb/>
                </div2>
            </div1>
            <div1 xml:id="d005" n="V" type="section">
                <head>V</head>
                <div2 xml:id="d005c001" n="1">
                    <head>[V.1]</head>
                    <p xml:id="d005l1" n="1" rend="unnumbered"> Or dit li contes que quant li Buen Chevalier se fu partiz de Perceval qu'il l'ot rescous as vint chevalier
                    qui l'avoient entrepris, il se mist au grant chemin de la Forest Gaste, et erra mainte jornee une eure
                    avant et autre arriere, isi con aventure le portoit. Si trova leens mainte aventure mervoilleuse qu'il
                    mena a chief, don li contes ne fet mie mencion en cestui livre, por ce que trop i aust a ffere qui vousist
                    metre en conte cascune par soi.</p>
                </div2>
                <div2 xml:id="d005c002" n="2">
                    <head>[V.2]</head>
                    <p xml:id="d005l2" n="1" rend="unnumbered"> Quant il voit que il a grant piece chevauchié par mi la forest dou reaume de Logrez, si s'en parti [f.
                    74r] et s'achemine droit vers la mer, si con li venoit a volonté. Un jor li avint que il passoit par devant
                    un chastel ou il avoit un tornoiement trop mervoilleus. Mes tant avoient ja fet cil dedanz ad armes que
                    mult estoient las et travailliés et que cil dehors les avoient ja mis a la voie et a la fue, car trop
                    estoient cil dehors milleur chevalier asez.<lb/>Quant Galaaz voit que cil dedanz estoient a si grant meschief
                    et que len les ocient a l'entré dou chastel, si se torne devers aus et pense que il lor aidera. Si baisse
                    le glaive et hurte le cheval d'esperons et fiert le premier qu'il encontre si duremant qu'il le fet voler
                    a terre, et li glaive vole en piecces. Et il met la main a l'espee, come cil qui bien s'en savoi[t] aidier,
                    si sse fiert la ou il voit la greigneur presse, si comence [f. 74v] a abatre chevalier et chevaus et a
                    fere si granz mervoilles d'armes que nuls nel voit qui ne s'en esbais. Et messire Gau[vain] qui au tornoiemant
                    estoit venus entre lui et Estor por aidier ciaus dehors, si tost com il voit l'escu blanc a la crois vermoille,
                    si le mostra a Estor et li dit: «Ves ci le Bon Chevalier qui sera assez fous qui l'atendra, car encontre
                    ses cous ne dureroit armeures nulle, tant fust fors». En ce que il disoient ceste parole et il vient corrant
                    vers monseignor Gau[vain], isi con aventure l'amene. Si le fiert de l'espee si duremant que il li fant
                    le hiaume et la cofe dou fer, si li tranche le cuir dusque [la] teste. Messires Gau[vain], qui bien cuide
                    estre mors de cel cop, chiet a terre et cil, qui ne pot son cop retenir, atant le cheval par devant les
                    archens de la seie, si le tranche tres par mi l'espaule si qu'il l'abat mort par devant monseignor Gau[vain].<lb/>Et
                    quant Hestor voit selui cop si sse tret arriere por ce qu'il voit bien que se ne seroit mie sen de lui
                    atendre, et encor por ce que il le doit amer de naturel amor et sauver et garder come son neveu. Et cil
                    point amont et aval et fet tant en poi d'ore que cil dou chastel recovret qui or estoient desconfit; et
                    il ne fine de ferir et d'abatre quant qu'il encontre en sa voie, tant que cil dehors son desconfit a fine
                    force et s'enfuient la ou il cuident avoir garant. Et il les enchauce grant piece. Et quant il voit que
                    noiant est dou recovrier si s'en va si coiemant que nus ne puet savoir quel part il est tornés; et enporte
                    la pris d'andeus.</p>
                </div2>
                <div2 xml:id="d005c003" n="3">
                    <head>[V.3]</head>
                    <p xml:id="d005l3" n="1">Et messire Gau[vain] qui se fu levés si angoiseus del cop que il ot receu que il ne cuide mie eschanper
                    vif, dit a Hestor: «Or m'est avenue la parole que Lancelot me dit le jor de Pentecost, voiant toz, quant
                    il me dit que por l'espee dou peron a cui je avoie mise la mains, recevroie je tel cop, ainz que l'ains
                    fust passez, que je len voudroie je sentir par un chastel, et si seroit de l'espee meismes; et par mon
                    chief, ce est cele espee dun cil chevalier m'a orendroit feru. Puisez veoir que la chouse m'est isi avenue
                    cun ele me fu promise. Or cunsaut Deus Perceval cil autretel dune... puet il faillir s'il nen a estés
                    paires».</p>
                    <p xml:id="d005l4" n="2"> «Sire, fet Hestor, vos a cil chevalier si duremant blecié cun vos dites?». «Oïl certes, fet messire Gau[vain],
                    si que je ne puisse garir se Deus n'i meist consoill». «Et que poruns nos dun fere?, fet Hestor. Or m'est
                    ja avis, fet il, que ma voie est [f. 75r] remés, puis que voz estes si bleciés». «La moie si est dusque
                    a tant que Nostre Seingneur plese que je vos sive».</p>
                    <lb/>
                    <p xml:id="d005l5" n="3">Et en ce qu'il parloient isi, asenblerent illuec tuit cil dou chastel. Et quant il conurent monseignor
                    Gau[vain] et il virent que il estoit bleciés si duremant, si en furent mult corrociez li pluseurs d'eaus:
                    car sachiez que ce estoit uns des homes dou monde que plus estoit amés d'estranges genz. Il le prenent
                    si len portent ou chastel, puis le desarment e le font couchie[r] en une chambre coie et serie, et long
                    de gent. Puis mandent [un mire et li demandent] se il garra.</p>
                    <p xml:id="d005l6" n="4"> Et il lor asehure que il le rendra dedens .IIII. mois sain et haitié en tel maniere qu'i[l] porra porter
                    armes. Et cil li creante que se il ce fet il li durrunt tant de leur qu'il sera riches tos les jors mes
                    de sa vie. Et il lor dit qu'il soient tuit aseur qu'i[l] leur rendra mult bien ce qe il lor promet.</p>
                    <p xml:id="d005l7" n="5"> Si remet isi missire Gau[vain] leenz, [et] Hestor, que onques ne s'en vout movoir devant q'il fu garis.<lb/>Si
                    sse test or tant li contes de aus que plus ne parole a cest fois, ainz retorne au Buen Chevalier.</p>
                    <lb/>
                </div2>
            </div1>
            <div1 xml:id="d006" n="VI" type="section">
                <head>VI</head>
                <div2 xml:id="d006c001" n="1">
                    <head>[VI.1]</head>
                    <p xml:id="d006l1" n="1">Or dit li contes que quant li Bon Chevalier se fu partis dou tornoiement que il chevauche isi con aventure
                    le meine, tant que il vint a deus liues pres de Corbenic. Si li avint isi que il avint devant un hermitage.
                    Quant il voit que la nuit est venue si descent et apele a l'uis l'ermite; et il vient tantost et li ovre.
                    Et quant li prudons li a overt l'uis, si voit bien, et aparroit, qu'il est chevalier erranz, si li dit
                    que bien soit il venus; si le fet desarmer et pence dou cheval. Et quant il est desarmés, si li done li
                    prudons de tel viande con Deu li avoit prestee. Et il la recoit volontiers, come cil que de tot le jor
                    non oit mengé. Quant il vint a eure de couchier, si sse couchie sor un fais d'erbe qui leenz estoit.</p>
                    <p xml:id="d006l2" n="2"> Quant il furent endormi, si vint a l'uis une damoiselle et comence a apeler et a huchier Galaaz, Galaaz;
                    tant que li prudons s'esveilla. Si vient a ll'uis et demande que ce est qui a tel eure veut leenz entrer.
                    «Sire, fet ele, je sui una damoiselle [f. 75v]; vos demande la hors qui mult a grant besong de vos». Lors
                    se lieve li chevalier et vient a l'uis et dit: «Damoiselle, que vos plest?». «Galaaz, fet ele, je voil
                    que vos vos armés et montez sor vostre cheval et me sivés la ou je iré. Je vos di veraiemant que je vos
                    mostreré la plus haute aventure que vos onques un chevalier veist».</p>
                </div2>
                <div2 xml:id="d006c002" n="2">
                    <head>[VI.2]</head>
                    <p xml:id="d006l3" n="1"> Quant il ot ceste novelle, si cort a sez armes et les prant eu plus isnellemant que il puet. Et quant
                    il est armés et il a mise la selle a son cheval si monte et comande l'eremite a Deu et dit a la damoiselle:
                    «Or poez aler quelque leu que vos voudroiz; car je vos sivré en quelque leu que vos ailliez». Et cella
                    s'en va si grant aleure cun elle puet trere de son palefroi, et il la seut totevoies. Si unt tant alé
                    qu'il comence ajorner. Quant li jors fu biaus et cler, si entrent en une forest qui duroit dusque a la
                    mer et estoit apellee Cebise. Si chevaucherent a jornee en tel maniere que il ne buirent ne mangierent.</p>
                    <lb/>
                    <p xml:id="d006l4" n="2"> Au soir, aprés vespres, vindrent a un chastel qui seoit en une vallee et estoit trop bien fermés de trois
                    chouses: d'eve corrant et de boenes mur fors et heaus, [et] de fossez parfuns. La damoiselle ala toz jors
                    devant, si entra ou chastel et Galaas aprés. Quant cil de leenz la virent si li comencierent tuit a dire:
                    «Bien viengnes, dames». Et la recovient a mult grant feste, con a celui qui lleur dame estoit. Et ele
                    lor dit que il facent joie au chevalier, car ce est, fet ele, li plus prudons de toz ceus que onques portassent
                    armes. Et il le vont desarmer si tost com il fu descendus; et il dit: «Damoiselle, remandrons nos en hui
                    mes ceenz?». «Nenil, fet elle, car si tost con nos auroies mangié et un petit dormi, nos en irons». Quant
                    il fu desarmés len ot misses le tables, si sse sistrent au mangier et puis s'alerent couchier. Et si tost
                    come ele vint au primier soine, la damoiselle et esveille a Galaaz et li dit:</p>
                </div2>
                <div2 xml:id="d006c003" n="3">
                    <head>[VI.3]</head>
                    <p xml:id="d006l5" n="1"> «Sire, levés sus; il est tans d'aler nos en». Et il se lieve et cil de leens aportent cierges et tortis
                    por ce qe il veist a lui armer. Et quant il est armés et montés sor sun cheval, la damoiselle prant un
                    escrin trop bel et trop riche, et quant ele est monté sor sun palafrois si le met devant li.</p>
                    <lb/>
                    <p xml:id="d006l6" n="2"> Et puis se part dou chastel et s'en va grant aleure. Galaaz la seut totesvoies. Cele nuit chevaucherent
                    mult grant hoire. Et tant alerent que a la mer junsorent. Quant il sunt venu a la mer, si troverent la
                    nef ou Boors et Perceval estoient, qui l'atendoient au bor de la nef; ne ne [f. 76r] dorment pas, ainz
                    li comencient a crier de loing: «Sire, bien puissiés vos venir! Tant vos avons atendu! Que Deus vos a
                    amené soe merci. Venés avant car il n'a que de l'aler a la haute aventure que Diex nos a parilliee». Il
                    leur [r]ent lor salus, puis demande a la damoiselle s'il descendra. «Sire, fet ele, oïl. Et ledris ci
                    vostre cheval, car ausi i leré je le moi». Lors descendent maintenant et ostent a leur cheval le frains
                    et les sele; puis fet Galaaz le singne de la sainte crois en mi son vis et se comande a Nostre Seingneur.
                    Et entre en la nef, et a si grant joie com il puet plus avoir. Et maintenant que il furent dedans, comence
                    la nef aler grant aleure, car li vans se fu ferus en la voile. Si ererent tant en poi d'ore qu'il ne virent
                    terre ne pres ne long. Il ajornet, s'entrevirent, sii plorent tuit troi de la joie qu'il avoient de ce
                    qu'il s'estoient entretrové.</p>
                </div2>
                <div2 xml:id="d006c004" n="4">
                    <head>[VI.4]</head>
                    <p xml:id="d006l7" n="1"> Lors osta Galaaz son heaume et s'espee, mes son hauberc ne vout il pas oster. Et quant il voit la nef
                    si belle et si riche et par dedanz et par dehors, si demande as conpaignons se il sevent dun si belle
                    nef vint. Et Boors dit qu'il nen set rien, et Perceval leur conte ce qu'il en set et dit tot isi con il
                    l'estoit avenu a la rauche, et comant li preudomes, qui prestres li senbla, l'i avoit fet entrer. «Et
                    bien me dit il novelles que il ne demorroit pas granment que je ne vos ause en ma conpaignie andeus; mes
                    de cest damoiselle ne me dit il rienz». «Se ele ne m'aust amené, [fet Galaaz, ceste part ne fusse je ja
                    venuz], au mien cuidier. [Dont len puet dire] que je i sui plus venus par li que par moi. Car en cest
                    voie ne fui je onques mes, ne de vos deus, conpangnons, ne cuidasse je ja mais conpaignie avoir, ne novelles
                    oïr en si estrange leu con cist est». Et il comencent a rire.</p>
                    <lb/>
                    <p xml:id="d006l8" n="2">Puis conte li uns a l'autre ses novelles et ses aventures, tant que Boort dit: «Ha! messire Galaaz, se
                    or fust ci missire Lancelot vostre pere, il nos fust lor avis que rienz ne nos fausist». Et il li respont
                    que il ne puet or estre se a Nostre Seigneur ne plest. Ensi parlant errent par mi la mer dusque a ore
                    de none; et lors poent il bien estre eslongnié dou roiaume de Logres entor de .L. leives, car la nef ot
                    la nuit et le jor correu a pieine voilles. Et quant vient aprés none, si ariva la nef entre deus granz
                    roiches en un leu sauvage, si repost que ce estoit mervoille, et sanz dote ce estoit en un regor de mer.</p>
                    <p xml:id="d006l9" n="3"> Quant il furent illuec arrivé, si voient devant aus une autre nef outre une grant roiche tranchiee ou
                    il ne peussent pas arriver s'il [f. 76v] n'alassent a pié par desus la roiche. «Biaus seingneur, fet la
                    pulcelle, en cele nef la est l'aventure por coi Nostres Sires vos a asenblez toz troiz ensenble; il vos
                    convient isir de cest nef et aler la». Et il dient que si feront il volontiers. Si sallent hors de la
                    nef sor la roiche; et puis estaichent lor nef et pensent de eslongnier aus de lor nef. Quant il sont desus
                    la roiche si ss'en vont li uns aprés li autres cele part ou il voient la nef. Et quant il vienent la,
                    si la trovent assez plus riche que cel dun il estoient isu; mes il s'emervoillent de ce qu'il n'i voient
                    homs ni feme. Et il se treent plus pres por savoir et por apercevoir s'il ne voient nelui dedanz.</p>
                    <p xml:id="d006l10" n="4"> Et quant il vient dedanz entrer si regardent au chief de la nef, si voient letres escrites en calden
                    et disoient une mult espoentable parole et doteuse et perilleuse a toz ciaus qui dedanz devoient entrer.
                    Ceste parole si estoit dite en tel marniere:</p>
                </div2>
                <div2 xml:id="d006c005" n="5">
                    <head>[VI.5]</head>
                    <p xml:id="d006l11" n="1"> OU TU HOMES QUI DEDANZ MOI VEUZ ENTRER, QUI QUE TU SOIES, BIEN TE GARDE QUE TU SOIES DE FOIPLAINZ, CARJE
                    SUI TEUS CHOUSE QUE IL N'A EN MOI SE FOI NON. POR CE TE GARDE BIEN ENCOIS QUE TU I ENTRES QUE TU NE SOIES
                    ENTECHIÉS, CARJE NE SUI SE FOI NON ET FOI EST CREANCE. [SI TU GANCHIRAS A CREANCE] JE TE GANCHIRÉ EN TEL
                    MAINIERE QUE TU N'AURAI DE MOI NE AIDE NE SECORS NE SOSTENANCE, ENSOIS TE FAUDRA, EN QU[E]L QUE LEU QUE
                    TU SERAS ACUNSEUS DE MESCREANCE, JA SI PETIT N'I SERAS.</p>
                    <lb/>
                    <p xml:id="d006l12" n="2"> Quant il voient les letres et il les conoisent, si regarde li uns l'autre et lor dit la damoiselle a
                    Perceval: «Perceval, savés vos qe je sui?». «Certes, fet il, damoiselle, je ne [vos] vi onques au mien
                    escient», «Or sachiez, fet ele, que je sui vostre suer, et savés vos, biaus frere, por coi je me fus orendroit
                    conoistre a vos? Por ce que vos me creés meus de ce que je vos dirai. Je vos pri tot maintenant, con a
                    la rien el monde que je plus aim, que se vos n'estes parfectamant creanz en Ihesu Crist, que vos en cele
                    nef n'entrés en nulle marniere, car bien sachiez que maintenant i peririés, que la nef est si haute chouse
                    que nus qui soit entechiés de mauves vise n'i puet remenoir sanz peril».<lb/>Quant il ot ce dun ele l'amonest,
                    si la regarde et avise tant que il conoist que ce est sa seur. Et lors li fet mult grant joie et li respont:
                    «Certes, bele suer, g'i entreré; et savés vos por coi? Por ce que se je sui mescreanz, que je i perisse
                    come desloial, et se je sui plainz de foi et teus cun chevalier [f. 77r] doit estre, que je i soiez sauvés».
                    «Or i entrés donc, fet ele, tot seuremant, que Nostres Sires vos soit garanz et defendables».</p>
                    <lb/>
                    <p xml:id="d006l13" n="3"> En ce qu'il disoient cest parole, Galaaz, qui estoit devant eus, lieve sa main, si se saingne et fet
                    le singne de la sainte crois en mi son front, puis entra en la nef. Et quant il fu dedenz, si la comence
                    a regarder amont et aval, et la damoiselle entre tot maintenant aprés. Et quant il fu entré et il ont
                    regardé jus et sus, si dient que en mer ne en terre ne cuidassent il mie que len peust trover nef de si
                    tres grant biauté conte cest leur senbre.</p>
                </div2>
                <div2 xml:id="d006c006" n="6">
                    <head>[VI.6]</head>
                    <p xml:id="d006l14" n="1">Quant il ont cherchiés tos les angles de leenz, si revinent arriere au sor de la nef et voient un blanc
                    drap en guise de cortine estendu par desus un grant lit. Galaaz vient au drap si le sollieve et voit desoz
                    le plus biaus lit dom len aust onques oï parler. Li lis estoit granz et riches asez et au cheves avoit
                    une corone d'or et as piez avoit une espee qui estoit estendue au travers dou lit, tant riche et tant
                    bele que ce estoit mervoille a voir; et il si estoit trete hors dou fueure bien demi pié et pieine paume.
                    Cele espee estoit mult de diverse faicium: car li puns estoit d'une piere qui a en soi totes les coleurs
                    que len peust trover en terre. De totes mainieres de coleur estoit la piere. Et si i avoit autre diversité
                    qui ancors valoit plus: car chiascune des coleurs avoit une vertu.</p>
                    <p xml:id="d006l15" n="2"> Aprés dit li contes que l'aheudeure de l'espee estoit de deus costes; a ce deus costes estoient dedenz
                    diverses besties. La premiere estoit d'une maniere de serpant qui conversent en Calidoine plus que en
                    autres terres; si est apellee sil serpant papalustres. De celui serpant est tel la vertus que se homs
                    tient une des costes ou aucun de ses os il n'a garde de sentir trop grant chaleur: ne ja por force da
                    soloil ne por eschoufemans de travoil ne sofrira trop grant chaut, ainz est toz jors en mesurable chaleur
                    tant con il le tient. De tel mainiere et de tel force estoit la premiere coste de l'ahendeure.</p>
                    <p xml:id="d006l16" n="3"> Et l'autre estoit d'un poissun qui n'estoit mie trop granz, et si converse ou flum de Eufrantes et non
                    pas en autre eve. Cil poissuns est apellez ortenax, et ses costes sunt de tel force que se uns hons en
                    prent une, ja tant com il la tandra ne li sovendra de joie ne de doel que il ait eu, forse seulemant de
                    cele chouse [f. 77v] por coi il l'aura prise; et tantos con il l'aura jus mise, si repansera tot ausi
                    com il est costume de nature d'ome. Tel force et tel vertu avoient les deus costes qui estoient covertes
                    d'un cendal vermoil trop riche, tot plain de letres qui disoient:</p>
                    <lb/>
                    <p xml:id="d006l17" n="4"> JE SUI MERVOILLEUSE A VEOIR ET MERVOILLEUSE A CONOISTRE. CAR ONQUES NUS NE ME PUET ENPUNGNIER, TANT AUST
                    GRANT MAIN, NE JA NUS NE M'ENPUGNERA FORS UNS TOS SEUL; ET CIL PASSERA DE SON MESTIER TOZ CEUS QUI DEVANT
                    LUI ARONT ESTÉ ET QUE PRES LUI VENDRONT.</p>
                    <lb/>
                    <p xml:id="d006l18" n="5"> Asi disoient les letres de l'ahendehure, et si tost con cil les orent leues, qui asés savoient letres,
                    si regarde li uns l'autre: «Par foi, font il, ci puent en veoir mervoilles». «Et non Deu, fet Perceval,
                    je essaierai cest espee por enpongner». Lors met la main a l'ahendehuire, mes onques ne la puet enpungner.
                    «Par foi, fet il, or sai gie bien qe cez letres dient voir». Lors i remet Boors sa main, mes il n'i puet
                    rien fere que il voille. Et quant il voient se, si dient lors a Galaaz: «Sire, esagiés ceste espee, car
                    nos savons bien qe vos acheverois cest aventure a coi nos avons failli». Et il dit que il n'i essaigera
                    ja devant que il avroit veue tote la mainiere de l'espee: «Car je i voi, fet il, assés grengneur mervoille
                    [f. 78r] que je ni vi onques mes».</p>
                </div2>
                <div2 xml:id="d006c007" n="7">
                    <head>[VI.7]</head>
                    <p xml:id="d006l19" n="1">Lors regardent l'alemele qui estoit tant trete cun vos avés oï hors dou fuire; si voient autres letres
                    qui estoient vermoilles come sanc, et disoient:<lb/>JA NUS NON SOIT SI HARDIS QUE IL DE CEST FOERE ME
                    TRE HORS, S'IL NE DOIT MEUS FERIR QUE AUTRES ET PLUS ARDIEMANT. S'IL SAICHE VERAIEMENT QUE IL NE FAUDRA
                    PAS QUE IL NE SOIT OU MORS OU MANGNIÉS S'IL N'EST MEUDRES CHEVALIER DE TOZ LES AUTRES.<lb/>Si dit li uns
                    a l'autre: «Par foi, je voloe ceste espee assajer a trere hors dou fueure; mes puis que li defains i est
                    si granz, je n'i mettré la main». Cest parole dit Perceval et Boors.</p>
                    <p xml:id="d006l20" n="2"> «Biaus sengneur, fet la damoiselle, sachiez que li treres est desvees a toz, fors a un sol, et si vos
                    dirai coment je le sai. Il avint chouse, ja a passez granz tenz, que cest nef arriva ou roiaume de Logrez.
                    A celui tanz i avoit guerre grant et mortel entre le roi Lanpar, qui fu peres a celui roi que len apelle
                    le Roi Mehagnié, et le roi Varlan, qui sarains avoit esté, crestiens novellemant, si que len le tenoit
                    li uns des plus prudons dou monde.</p>
                </div2>
                <div2 xml:id="d006c008" n="8">
                    <head>[VI.8]</head>
                    <p xml:id="d006l21" n="1">Un jor avint que li rois Varlanz et li rois Lanpar orent leur gent assenblees et ce estoient sor la marine
                    ou cest nef estoit arrivé, tant que li rois Varlans fu tornés a desconfiture. Et quant il se vit il desconfit
                    et ses omes ocis, si ot peoir de morir. Lors vint a cest nef qui ci estoit arivee, si salli dedanz et
                    quant il ot trové ceste espee, si la trait hors dou fueure et revint maintenant hors de la nef et trova
                    in sa voie la roi Lanpar, l'ome dou siecle de toz le crestiens ou il aust eu onques greigneur foi et greigneur
                    [creance et ou Nostres Sires avoit greigneur] part. Et quant li rois Varlanz vit le roi Lanpar, si drece
                    contremont l'espee et le feri amont ou heaume si duremant qu'il fandi lui et le cheval dusque a terre.
                    Teus fu le premiere cous de cest espee qui ou reaume de Logrez fu fez.</p>
                    <p xml:id="d006l22" n="2"> Si en avint si granz mervoille et si granz percusions en toz les deus roiaumes que le terre ne randirent
                    as laboreors leur travaus, car onques puis n'i crut ne blez ne autre chouse ne li aubre ne porterent fruit
                    nes as eves ne trouverent poisuns. Et por ce len apelle la terre des deus roiaume la Terre Gaste, por
                    ce que par cel doleures cop fu si duremant agastie et esmiee.</p>
                    <p xml:id="d006l23" n="3"> Quant li roiz Varlanz vit que l'espee tranchoit merveilleusemant, il pensa que il retorneroit por praindre
                    le foere. Lors revient a la nef et entre dedanz et remist l'espee [ou fuerre; et si tost com il ot ce
                    fet, si chaï morz devant cest lit. Einsi fu esprovee ceste espee] que [f. 78v] nus ne la traeroit dou
                    fueure que non moreust o maengnast. Si remest li cors li roi devant cist lit tant c'une pucele l'en gita
                    hors; car il n'avoit home ou monde tant hardi qui dedanz cest nef osast entrer, por le defans que les
                    letres dou bor fessoient».</p>
                </div2>
                <div2 xml:id="d006c009" n="9">
                    <head>[VI.9]</head>
                    <p xml:id="d006l24" n="1">«Par foi, fait Galaaz, ci ot mult mervoilleuse aventure; et je croi bien qu'il avenist isi con vos avés
                    conté, car de ce ne dot ge que cest espee ne soit assez plus mervoilleuse [que autre». Et lors vet avant
                    por trere la. «Galaaz, fet la damoiselle,] soffrés vos un poi, tant que vos aiés meus regardés les mervoilles
                    qui grainz i ssunt». Et il la lesse atant, et lors comence a regarder le foeure, mes [il ne sevent de
                    quoi il puisse estre] s'il n'estoit de cu[i]r [de] serpant. Et neporquant il voient bien q'il est vermeaus
                    come rose, et si avoit desus letres escrites qui estoient les unes d'or et les autres d'azur.</p>
                    <p xml:id="d006l25" n="2"> Et quant ce vint a regarder les ranges de l'espee, si n'i as nus d'aus que plus ne se mervoille de ce
                    que de chouse qu'il ne eust onques mes. Car il voient que ces ranges n'aven[i]sent pas de l'espee ne a
                    si riche brant con il estoit: car il estoient de si vil matiere et de si povres come d'estopes et estoit
                    si fobles par senblant que il ne leur estoit avis que eles peussent une oure l'espee sostenir sanz ronpre.</p>
                    <p xml:id="d006l26" n="3"> Et les letres qui estoient au fuerre disoient:<lb/>CIL QUI ME PORTERA DOIT ESTRE MOUT PLUS PRUDONS QUE
                    AUTRES ET PLUS SEURS, SE IL ME PORTE SI LOIAUMENT CON IL ME DOIT PORTER. CAR JE NE DOI ENTRER EN ORDURE
                    NE PECHIÉ. ET QUI M'I METRA, BIEN QUI SAICHE IL QUE CE SERA CIL QUI PRIMIERS S'EN REPENTIRA. MES SE IL
                    ME GARDE NETEMANT, IL PORRA PAR TOT ALER SEUR. CAR LI CORS A CUI COISTÉ JE PENDRÉ NE PUET ESTRE HONIS
                    TANT CON IL SERA CEINT DES RANGES A COI JE PENDRÉ. NE JA NUS NE SOIT TANT HARDIS QUE IL CES RANGES EN
                    OST POR NULLE RIEN: CAR IL N'EST PAS OTROIEE A NUL HOME QUI OR SOIT NE QUI A VENIR DOIE QU'IL EN SOIT
                    OSTIERES, AINZ DOVIENT ESTRE OSTEES PAR MAIN DE FEME FILLE DE ROI ET DE ROINE ET PUCELE. ET SI METRA TELE
                    ESCHANGE POR CESTES QUE ELLE AURA PLUS CHIERE, ET SI LES METRA EN LEU DE CESTES. ET SI CONVENT QUE SELE
                    DAMOISELLE SOIT TOZ JORS PUCELE EN VOULONTÉ ET [E]N OEVRE. ET SE IL AVINT QU'ELE ENFRANGE SA VIRGINITÉ,
                    ASEUR EN SOIT ELE MORRA DE LA PLUS DESLOIAUS MORT CON QUE FEME MOREUST. ET CELE FEME APELLERA CEST ESPEE
                    PAR SON DROIT NON ET MOI PAR [f. 79r] LE MIEN; NE DEVANT LORS NE SERA NUS QUI NOS SAICHE APPELLER PAR
                    NOZ DROIT NON.</p>
                </div2>
                <div2 xml:id="d006c010" n="10">
                    <head>[VI.10]</head>
                    <p xml:id="d006l27" n="1"> Quant il ont ces letres leues, si comencent a sorrire et dient que se sunt mervoilles a veoir et a oïr.
                    «Sire, fet Perceval a Galaaz, tornés ceste espee, si verrons qu'il a d'autre part». Et il la torna maintenant
                    sor l'autre costé. Et quant il [l']a tornee si voient que ele est vermoille de cele part come sanc, et
                    si avoit letres ausi noires come charbons, et ces letres disoient:<lb/>CIL QUI PLUS ME PRISERA PLUS I
                    TROVERA A BLASMER AU GRANT BESONG QU'IL NE PORROIT CUIDIER; ET A SELUI CUI JE DEVROIE ESTRE PLUS DEBONERE
                    SERÉ JE PLUS FELLENESE. ET CE N'AVENDRA FORS UNE FOIS.</p>
                    <lb/>
                    <p xml:id="d006l28" n="2">Tes paroles disoient ces letres qui de cele part estoient. Et quant il oient ce, si en sunt assez plus
                    mervoillé que devant. «Et non Deu, fet Perceval a Galaaz, je voz voloie dire que vos ceste espee preissiez
                    a porter avec vos. Mes puis que ces letres dient qu'ele faudra au grant besoing, et que ele sera fellenesse
                    ou ele devioit estre debonere, je ne vos loeroie pas que voz la prinssiez: car elle voz porroit honir
                    a un cop, dun ce seroit trop granz domaiges».</p>
                    <p xml:id="d006l29" n="3"> Quant la damoiselle entant cest parole, si respont: «Biaus frere, fet ele, ces deus chouses sont ja avenues
                    et si vos dirai quant ce fu, et a quels genz il avint, por coi nus ne se doit doter de prandre cest espee
                    por qu'il en soit dingne.<lb/>«Il avint, fet la pucelle, bien quarante et trois ainz aprés la Passion
                    Ihesu Crist que Nasciens, li seroges li rois Mordrainz, fu portés en une ille par le comandement Nostre
                    Seingneur, tres jornes loing de cest païs en une ille vers le parties d'ocidant: s'apelloit celle Ille
                    Tornoiant. Quant il fu alueques mis par le comandemant Nostre Seingneur, cest nef meismes ou nos somes
                    trova il au rivage de la roiche. Et quant il fu enz entrez et il ot trové cest lit et cest espee ausi
                    con nos avons or, il la regarde mult grant piece si la covoi tant a avoir que ce estoit mervoille. Et
                    neporquant il n'avoit pas talant de trere la. Isi chaï en voloir et en desir d'avoir la. Si demora .VIII.
                    jors en la nef sanz boivre et sanz mangier. Au noveme jor li avint isi [que] un vanz fors et mervoilleus
                    le prist qui le fist partir de ll'ile Tornoiant et si ll'en porta en une ille d'ocident mult long. Et
                    arive devant une roiche. Quant [f. 79v] il fu arrivez si trova un jaiant le plus grant et le plus mervoilleus
                    dou monde qu'il li serie qu'il est mort. Et il ot peor de mort quant il vit le diable que vers lui acoroit.
                    Si regarde tot entor lui, mes il ne trova onques de quoi il se peust defandre ne aroier.</p>
                </div2>
                <div2 xml:id="d006c011" n="11">
                    <head>[VI.11]</head>
                    <p xml:id="d006l30" n="1" rend="unnumbered"> Lors coruit a l'espee come cil cui angoisse et doutance semonoit, si la tret dou fueure. Et quant il
                    la vit nue, si la prisa tant qu'il n'avoit onques nulle prisee enver cest. Lors la comence a braneller,
                    et au primier branler q'il fist, avint que cest espee brise par mi. Et lors dit il que la chouse el monde
                    que il onques plus avoit prisee devoit il plus blasmer, et a droit, quant au grant besoing li estoit faillie.
                    Il remist l'espee ou fueure sor le lit en dieus piesses et sailli hors de la nef et s'ala conbatre au
                    jaiant et l'ocis. Puis entra en la nef, et quant li vanz se fu ferus en la voille, si erra par mi la mer
                    tant qu'ela encontre en une autre nef [qui estoit] le roi Mordrain, qui mult avoit esté asailliz et guerroiés
                    de l'enemi en la roiche dou Port Perilleus. Quant li uns vit l'autre si s'entrefirent mult grant joie
                    come cil qui mult s'entramoient de bone amor. Si demande li uns a ll'autre de son estre et de ces aventures
                    qu'il li estoient avenues. Tant que Nasiens dit: “Sire, je ne se que vos me dirois des aventures dou monde.
                    Mes puis que je ne vos vi mes m'avint une des plus mervoilleuses aventures que onques avenist a home par
                    le mien escient”. Lors li conte ce que il estoit avenu de la riche espee qu'il tant prisoit et comant
                    ele li failli au grant besoing, quant il se cuida defandre encontre le jaiant. “Par foi, fet li roi Mordrans,
                    mervoilles me dites. Et de cele espee que feistes vos?”. “Sire, fet Nasciens, je la remis la ou je la
                    pris. Si la poés venir veoir s'il vos plest, car ele i est encore”.<lb/>«Atant se parti de la nef Nasciens
                    et vint au lit. Et quant il vit les deus parties de l'espee, si le prisa plus que rien qu'il onques aust
                    veues et dit que cele briseure n'avoit mie esté par mauvestié de l'espee ne por defaute mes par aucune
                    senefiance ou par aucun pechié de Nasciens. Et lor prist les deus pieces si le remist ensemble. Et si
                    tost come li achieres furent mis li uns aprés de l'autres, si resouda l'espee ausi legieremant con ele
                    avoit esté brisee. Et quant il voit ce si comence a sorire et dit [f. 80r]: “Certes mervoilles est de
                    vereus Ihesu Crist, qui sout et fraint plus legieremant que len ne porroit cuidier”. Lors remist l'espee
                    ou forre et li coucha la ou il l'avoit prise. Et maintenant vint une vois qui dit: “Assiez de sest nef
                    et entrés en une autre, qar a poi que voz ne chees en pecchiez, et se voz eistes trovés tant con vos seroies
                    ceenz, vos ne porrois eschanper que ne perissiez”. Il issirent maintenant de la nef et entrerent en l'autre.
                    Et en ce que Nasciens entroit de l'une en l'autre fu il ferus d'un espee en lancant en l'espaule senestre
                    si duremant qu'il chaï en la nef adanz; et au cheoir qu'il fist dit il: “Ha! Deus, cun je sui bleichiez!”.
                    Lors descent une vois qui dit: “Ce est por le forfet que tu feis de trere l'espee; car tu ne devois pas
                    tochier por ce que tu n'i avois droit. Or te garde meus autre fois [d'aler] encontre ton Creator”.</p>
                </div2>
                <div2 xml:id="d006c012" n="12">
                    <head>[VI.12]</head>
                    <p xml:id="d006l31" n="1"> «En tel maniere con je vos en devise avint cest parole qui est escrite:<lb/>CIL QUI PLUS ME PRISERA PLUS
                    EN TROVERA A BLASMER AU GRANT BESOING QU'IL NE PORROIT CUIDIER. Car cil dou monde qui plus prisa cest
                    espee fu nasciens et elle li failli au grant besong». «A non Deu, fet Galaaz, de cest parole nos avés
                    vos fet bien sages. Or nos dites coment ce avint que ele fu trete tant con nos veimes», «Volontiers, fet
                    ele.</p>
                    <lb/>
                    <p xml:id="d006l32" n="2"> «Voir fu que li roi Pellinor que len apelle le roi Menagnié, tant con il puet chevauchier ensauca mult
                    sainte crestienté, ce est a dire sainte Yglise, et honora povre gent plus que hons que len saust, et fu
                    de si arte vie et de si mervoilleuse que len ne savoit son paroill en tote crestienté. Un jor chacoies
                    en son bois que duroit dusque a la mer, et tant qu'il perdi [tote sa conpaignie fors] un tot seul qui
                    estoit ses cosins germains. Quant il vit qu'il ot perdu sa conpaignie, si ne sot que fere; car il se vit
                    si parfont en forestes qu'il ne savoit comant il s'en issist, come cil qui n'avoit mie la voie acostumee.
                    Lors se remist en son chemin entre lui et son chevalier et erra tant que il vit sor le rivage de la mer
                    par devers Irlande. Et quant il fu venus, si trova ceste nef ou noz somes orendroit; et il vint a bort
                    et trova les letres que vos avés leues. Et quant il le vit si ne s'esmaie pas con cil qui se sentoit parfés
                    en Ihesu Crist de totes les bontés que chevalier terriens aust. Lors entra en la nef tot seus, car ses
                    conpaignons n'ot mie ardement d'entrer. Et quant il trovee ceste espee si la tret dou foeure tant con
                    vos poés veoir, car devant ce n'i aparoit [f. 80v] point de l'alemelle. Et tote l'aust tret sanz atardier;
                    mes maintenant entra en la nef une lance don il ferus par mi amendeus les cuisies si duremant qu'il en
                    remest menhangniés si con il [a]pert encore, ne encor ne puet garir ne ne garra dusque a tant que vos
                    vendroiz a llui. Sire, fet ele a Galaaz, isi fu menhangniés le roi Pellinor par le hardemant qu'il voloit
                    fere. Et por cele vengiange dit len que cele espee fu fellenesse a llui que il deust estre debonere plus
                    que a autre: car il estoit li meudres chevalier qui lor fust et le plus prudons».</p>
                </div2>
                <div2 xml:id="d006c013" n="13">
                    <head>[VI.13]</head>
                    <p xml:id="d006l33" n="1" rend="unnumbered"> «A non Deu, damoiselle, font li conpaignons, tant nos avés ores dit que por ses letres ne doit en mie
                    laissier a prandre cest espee».<lb/>Lors regardent le lit et voient qu'il est de fust et non pas couchie.
                    Et en mileu dou lit par devant avoit un fuseus qui toz estoit droit, et d'autre part derriere en l'autre
                    partie outre en le spunde en i avoit un autre qui toz estoit droit, et si estoit tres endroit celui devant
                    de lui. De ces deus fuseaus dusqu'a l'autre avoit tant d'espace con li lit avoit de lé. Et sor ces avoit
                    un autre fuisel menu quarré qui estoit chevillez en l'un et en l'autre. Li fusiaus qui par devant estoit
                    drecies estoit blanc plus que nois negiee; et cil derrieres estoit ausi vermeaus come gote de sanc; et
                    cil qui aloit desus estoit ausi verdoians come une esmeraude. Et de ces trois coleurs estoient li trois
                    fuseaus qui estoient desor le lit. Et sachiez veraiement que ce estoient natureaus coleurs sanz panture,
                    car eles n'i avoient esté misses par nul home mortel ne por nulle feme. Et por ce que maintes gens le
                    porroient oir qui a mencungne tendroient cest chouse, si en ne lor devisoit coment ce puet avenir, si
                    sse destorne assez li cointes un poi de sa droite voie et de sa matire por deviser les trois fuiseaus.</p>
                    <lb/>
                </div2>
            </div1>
            <div1 xml:id="d007" n="VII" type="section">
                <head>VII</head>
                <div2 xml:id="d007c001" n="1">
                    <head>[VII.1]</head>
                    <p xml:id="d007l1" n="1" rend="unnumbered"> Or dit li contes ci endroit que quant il avint chouse que Eve la peccheresse, qui premiere feme fu, ot
                    pris consoil ou mortel enemi, ce fu au [f. 81r] diable, qui des lor comence a engingnier l'umain lingnage
                    por decevoir, et il l'ot tant enorté de mortel pechié, ce fu de covoitise, por coi il avoit esté hors
                    de paradis et trabuchié de la glorie dou ciel, et il li fist son desloial talant mener a ce que elle cuilli
                    le mortel fruit et de l'aubre meismes un ramsel avec le fruit, si con il avient sovant que li rains en
                    vient avec le fruit cant cil le queut. Et si tost con eie l'ot aporté a sun espos Adain, cui ele l'ot
                    cunseillié et ennorté a mangier, il le prist as dons de tel maniere que il l'arrucha dou rainsel; lors
                    si le menja a nostre pene et a la soe et a sun grant destruisemant et a nnostre. Et quant il [l']ot arrachié
                    dou raimsel isi cun vos l'avés oï, si avint chouse que li raimoseaus remest en la mans Eve, isi con il
                    avient souvente foiz que len tient aucune chouse en sa main et si ni cuide rien lenir. Et si tost con
                    il orent en meison mengié le mortel fruit, car par celui vint la mort a aus deus premierement et aprés
                    as autres, si changerent tote lor calités qu'il avoient devant eues, et virent qu'il estoient charnel
                    et nu, qui devant ce estoient chouse espiriteus, ja soit ce qu'il ausent cors. Et neporquant ce n'aferme
                    mie li contes que il dou tot fussent espiritel; car chouse fermee de si vil nature come est limons de
                    la tere ne puet estre de tres grant neteé. Mes il estoient ausi come espiritel a ce qu'il estoient formé
                    por toz jors vivre, se ce avenist qu'il se tenisent toz jors de pechier. Et quant il se virent nu et il
                    conurent leur honteus manbres si fu li uns de ll'autre si corrochiez, si vergoigneus que trop. Lors covri
                    chascuns les plus ledes parties qui sor lui estoient de sez deus mains. [Eve tint en sa main toutes voies]
                    les ramisel qui li estoit remex, ne onques ne le lassa avant ne aprés. Et Cil qui toz les pansiers set
                    et les coragies conoist, sot que il isi avoient pechié: il vint a eus et apella Adam premieremant. Et
                    resuns estoit qui plus en fust achesonés, car sa fame est de plus foible conplecion, con sele qui estoit
                    fete dou coste a l'ome; et si estoit droiz que elle fust obeisans a l'ome; et por ce apelle Adam premieremant.
                    Et quant il [li] ot dite la fellenesse parole, ce fu: «Tu mengerai tun pain en suer», si ne vout mie que
                    la fame en eschanpast quite, qu'elle ne fust conpangnie et pargonnere de la pene, ausi con ele [f. 81v]
                    avoit esté conpangne dou forfait; si li dist: «En tristece, en doleur enfanteras ta porteure».</p>
                </div2>
                <div2 xml:id="d007c002" n="2">
                    <head>[VII.2]</head>
                    <p xml:id="d007l2" n="1" rend="unnumbered"> Aprés les gita andeu fors de paradis, que l'Escriture apelle paradis de delit. Et quant il furent hors
                    de leenz, li tient tote jor Eve le ramsel en sa main, que onques ne le regarda a celle foiz. [Mes quant
                    ele se regarda et ele vit le raim] et lors s'aparcoit, si vit le ramsel bel et frese come celui qui maintenant
                    avoit esté [coilliz. Si sot que l'aubre dun le ramsel avoit esté coilliz] estoit achoisuns de son deseretemant
                    et de sa mesese. Lors dit, en remenbrance de sa grant perte que par cel aubre li estoit avenue, garderoit
                    ele le ramsel tant cum ele porroit, esi le meteroit en tel leu que ele le veroit sovant [en remenbrance
                    de si grant perte].<lb/>Lors se pensa que ele n'avoit huche ne autre estovoile ou ele le puest metre,
                    car encor au tans de lor n'estoit nulle teus chouse. Si le ficha dedanz terre, si qu'il se tint tot droit,
                    et dit que isi le verroit eie asés sovant. Li ramsel qui en la terre estoit fichiés, par la volonté au
                    Creator a cui totes chouses son obeisans, et crut et reprist en la terre. Et cil ramsel que la premiere
                    reine pecheresse aporta de paradis en sa main fu plains de mult grant senefiance. Car isi con ele [le]
                    portoit en sa main senefioit une grant joie, tot ausi con ele le mostrast a ses oïrs qui encor estoient
                    a venir, car eie estoit encor pucele; et li ramisel senefia tot ausi con ce ele leur deist: «Ne voz esmaiés
                    mie se nos somes gité de nostre heretaige fors: car nos ne l'avons mie perdu a toz jors. Veez ci les ensangnes
                    que encores i seruns noz en aucuns tans». Et qui voudroit demander au livre por quoi li hons ne porta
                    hors de paradis le ramsel meus que la fame, por ce que li hons est plus haute chouse que la fame, a ce
                    respont li contes que li portiers dou ramsel n'apartenoit de rien a l'ome se a la feme non. Car la ou
                    la fame le portoit senefioit il qe par la fame estoit la vie perdue et que par feme seroit restoree. Ce
                    fu senefiance et demostrance qe par la Vierge Marie seroit recovriés le gracieus heritaiges.</p>
                </div2>
                <div2 xml:id="d007c003" n="3">
                    <head>[VII.3]</head>
                    <p xml:id="d007l3" n="1" rend="unnumbered"> Des ores repere li contes au ramsel qui estoit repris en terre, si dit que il crut tant que il fu grant
                    aubles en l'aage de petit tanz. Et il fu granz et aunbrables, si fu toz blanc come nois par tot, et en
                    la tige et as branges et en la foelle et en l'escorce. Et estoit senefiance de virginités; ce est une
                    vertus parcoi li cors est tenuz nez et l'ame bianche en totes chouses. [Et ce senefie] que cele qui l'avoit
                    plantee estoit encor vierge cele eure que Adans et Eve furent [f. 82r] mis hors de paradis et estoient
                    il encores net et virge de totes villenie de luxurie. Et sachiez que pulcelaigies et virginités ne sunt
                    mie une meisme chouse, ancois i a mult grant deferance. Et si vos dirai por coi i a mult grant deferance;
                    pucelages est une vertus que tuit cil et totes celes ont enans qui onques n'orent atoichemant de charnel
                    conpaignie, d'asemblamant de luxure. Mes virginités est trop plus haute chouse et plus mervoilleuse: que
                    nus ne lla puet avoir, soit hons soit feme, por coi il ait talant ne volonté de charnel asemblamant. Et
                    cele virginité avoit encore Eve a cele eure que ele fu gitee de paradis; et quant ele p[l]anta li ramsel
                    ele n'avoit pas encor virginité perdue; tant qu'il avint grant piece aprés que Nostres Sires comande a
                    Adam que il conesist la fame, ce est a dire que il geist a li charnelmant. Lors ot ele virginité perdue
                    puis que ele s'asembla a son baron. Tant qu'il avint grant piece aprés que Adans l'ot coneue, ausi con
                    vos avés oï, que entr'eus deus se seoient desos l'aubre.</p>
                </div2>
                <div2 xml:id="d007c004" n="4">
                    <head>[VII.4]</head>
                    <p xml:id="d007l4" n="1" rend="unnumbered"> Adam le comence a regarder et plaindre sa doleur et son essil. Si comencerent mult duremant a plorer
                    li uns por l'autre. Lors dit Eve qu'il n'estoit mie [merveille se il avoient] doleur et pesance, car li
                    aubres l'avoit en soi, ne nus ne porroit demorer desoz l'aubres, tant fust liez, qu'il nen s'en partist
                    dolanz; et a bon droit estoient dolant tuit cil qui desoz demoroient, car ce estoit li Aubres de la mort.
                    Et si tost con ele ot ceste parole dite, si parla une vois et lor dit a emendeus: «Eh! cetif, por coi
                    jugés vos la mort et destinés li uns a l'autre? Ne dites plus nulle chouse par desperance, mes confortés
                    li uns a l'autre, car plus i a de la vie que de la mort. Ce sachiés vos». Ensi parla la vois as deus chaitif;
                    et lor furent amendeus reconforté; si apellerent des lor en avant l'Aubre de Vie, et por la grant joie
                    qu'il en orent en planterent mult des autres qui tuit decenditent de celui. Car si tost com il envelloient
                    un ram et il le fichoient en terre, si prenoit de son gré et toz jors retenoit la color de ll'autre. Et
                    cil totes voies cruit et amenda. Si seoient Adam et Eve plus volontiers que avant sos cel aubre.</p>
                </div2>
                <div2 xml:id="d007c005" n="5">
                    <head>[VII.5]</head>
                    <p xml:id="d007l5" n="1" rend="unnumbered"> Et tant qu'il avint un jor qu'il se seoient illuec entr'aus deus, ce dit la veraie estoire que ce fu
                    a un vendredi. Et quant il orent seu longuemant ensemble, si orent une vois qui parla a eus et lor dit
                    [f. 82v] et comande qu'il assemblassent charnelmant. Et il furent anmendui de si grant vergoigne qu'il
                    ne soffrirent ne tant ne quant q'il s'entreveissent a si villaine ovre fere, car ausi grant doleur et
                    ausi grant honte avoit li homs come la fame. Ne il ne savoient comant il ousassent trespasser le comandemant
                    Nostre Seingneur, car la vengiance dou premier comandemant le chastioit. Et Nostres Sires que fet et voit
                    totes chouses vit leur vergoigne, si en oit lors peine de aus deus. Que puis que sa volonté estoit tele
                    que cant Deus voloit establir l'umain lingnage et por restorer la noveme ligium des angels, qui dou del
                    avoit esté gicté por orgueil, por ce lor envoia confort a leur vergoigne. Car il mist entr'aus une oscurté
                    si grant que li uns d'aus ne pot l'autre veoir. Lors furent mult esbai comant cele oscurté pot estre venue
                    si soudainmant entr'aus deus.</p>
                </div2>
                <div2 xml:id="d007c006" n="6">
                    <head>[VII.6]</head>
                    <p xml:id="d007l6" n="1" rend="unnumbered"> Lors apelle li uns l'autre, si s'entretasterent sanz veoir. Si conuit par la volonté Nostre Seingneur
                    que il assemblassent charnelamant, isi con li verais Peres l'avoit comandé a ll'un et a l'autre. Et quant
                    il orent geu ensenble, si orent fet une novelle semance en coi leur pechié furent mult alegiee, car Adam
                    ot engendré en sa fame Abel le juste, celui qui primieremant servi son Seingneur en gré de disme randre
                    loiaumant.<lb/>Isi fu Abel li juste engendré desoz l'Aubre de Vie et au jors dou vendredi ce fu, avés
                    vos bien entendus. Et lors failli lor ouscurtés, si ss'entrevirent apertemant et aparcurent que ce avoit
                    fet Nostres Sires por lor vergoignes covrir; si en furent mult lié. Et tantost avint une mervoille, que
                    li Abres qui avoit esté blanc come noif, devint ausi verdoiant con erbe de pré, puis que li assemblamanz
                    fu fet d'aus deus; ensi fu li aubres mués de blance coleur en vert. Mes cil qui de lui estoient descendu
                    ne changierent onques coleur premiere, et tuit li autre qui descendirent de celui devindrent ausi verdoians,
                    puis que li assemblemanz fu fet ne onques ne parut a nul d'aus fors a llui solemant. Mes cil fu covert
                    de coleur vert amont et aval, et des lor en avant comenca a fiorir et porter fruit, car premieremant ne
                    n'avoit porte ne fructifié. Ce devés entendre puis [f. 83r] que Eve le trest dou paradis terrestre. Et
                    ce qu'il perdi la blance coleur et prist la vert senefie que la virginité estoit alee de celui qui planté
                    l'avoit, et ce qu'il prist la fleur et le fruit se fu senefié de la semance qui sor lui avoit estee semee,
                    que ele seroit toz jors vert en Damedeu, ce est a dire en bone pansee et en amor envers Nostre Seingneur,
                    sun Creator. Et la fleur senefie que la fleur qui desoz avoit esté engendree seroit chaste et nete. Et
                    li fruit senefioit qu'ele seroit relegiuse en toutes chouses.<lb/>Ensi fu que cil Aubre mult lungemant
                    [fu de vert color], et trestuit cil qui de lui issirent dusqu'au tenz que Abel fu granz. Abel fu mult
                    deboneres vers son Creator et tant l'ama qu'il li randi ses dimes et ses premices de tot ses bienz que
                    la terre li rendoit, et des bestes faisoit ensemant: car il les ardoit et faisoit honlocastes en senblance
                    de rendre grace et honeur a Nostre Seingneur; et ce faissoit il des meillor blé qu'il avoit et des plus
                    bele, et des bestes faisoit il ausint. Mes Cains ses freres, que Adam engendra puis Abel en sa feme meismes,
                    ne la faisoit mie isi, ancois prenoit les plus vile chouses qu'il avoit et les plus despites et si les
                    ofroit a Nostre Seingneur. Et Deus rendoit si biaus guierdum a celui qui les beles chouses li ofroit.
                    Car quant il estoit montez ou tertre ou il estoit acustumés a ardoir les ofrandes, si con Nostres Sires
                    l'ot comandé, si s'en alaoit la fumee tot droit par mi les champ et si estoit lede et noire et puans:
                    et cele qui issoit dou sacrifice Abel estoit blance et soef et olanz.</p>
                </div2>
                <div2 xml:id="d007c007" n="7">
                    <head>[VII.7]</head>
                    <p xml:id="d007l7" n="1" rend="unnumbered"> Et quant Cains voit c'Abel ses freres estoit [plus beneurez en son sacrifice que il n'estoit] si len
                    pesa mult, [et] en acuilli grant ira envers sun frere. Si comence a penser comant il s'en porroit vangier,
                    tant qu'il dit a soi meismes q'il l'ociroit: car autremant ne voit il mie comant il se puisse delivrer
                    de cele grant ire qu'il avoit en son cuer.<lb/>Ensi porta Cains la haine mult longuemant dedanz soi que
                    onques chiere ne senblant n'en fist por coi ses freres s'en peust apercevoir, qui nul mal n'i pensoit.
                    Et tant fu longuemant cele aine que il avint chouse un jors que Abel estoit alés en champ auques long
                    dou menoir son pere, et li menoirs estoit auquest loing de l'Aubre, et devant cel Aubre estoient [les]
                    berbis que il gardoit. Et li jorz eschaufa si que Abel non pot sofrir la chaleur, ancois s'ala [f. 83v]
                    seoir desoz l'Aubre. Sil prist talant de dormir, si se coucha a ssomilier. Et Cains, qui de long avoit
                    la traïson porpancee, vint aprés, si le cuida ocire si soudainemant q'il ne fust aperceus. Mes Abel le
                    vit bien venir, si le regarde, et quant il vit qu'il estoit ses freres, si se dresa encontre lui que ill
                    amoit en son cuer mult veraiemant. Et Cains le salue de cors et il dit: «Biaus frere, bien siés vegnez».
                    Si le fis deles lui aseoir, et lessa aloir un coutel corbe qu'il avoit desoz la destre mamele. Si recut
                    Abel mort par la main de son desloiaus frere en cel leu meismes ou il avoit esté conceus au jor dou vendredi.
                    La mors que Abel recut par traison a celui tans qu'il n'estoit que trois homes en terre, senefia la mort
                    au verai Crucifi, car par Abel fu il senefiez et par Cain fu senefiez Judas par coi il recuit mort. Et
                    tot ausi come Cains salua Abel son frere et puis l'ocist, tout ausi salua Judas son Seigneur et s[i] avoit
                    sa mort porchaciee. Isi s'acorderent bien li dui mort ensenble, non pas de autés, mes de senefiance. Car
                    ausi con Abel fu ocis ou vendredi par Cain, ausi ocist Judas Nostre Seingneur non pas de sa main mes par
                    sa langue. Et mult senefia bien Cains de maintes chouses a Judas, qui tant estoit desloiaus [f. 84r] et
                    traitres. Si aust autretant de desloiautés et de fellenie ou cuer Ihesu Crist con il avoit ou suen meismes,
                    il ne le haïst mie, ancois i fust la chouse por coi il l'amast plus. Et de cele traison que Cain fist
                    vers son frere parole Nostre Seingneur en sautier par la bouche Davi le roi, qui dit une mult bele parole,
                    et si ne savoit por quoi ele estoit dite; car il parole ausi con s'il disoit a Cain: «Tu pensoies et disoies
                    fellenies envers ton frere, encontre le fil ta mere bastisoies tes traïsons et tes agues. Ce fesoies tu
                    et ge me tesoie. Et por ce as tu cuidié que je fusse semblables a toi por ce que je ne parole mie; mes
                    ne seré, ancois te chastieré et reprendré mult duremant».</p>
                </div2>
                <div2 xml:id="d007c008" n="8">
                    <head>[VII.8]</head>
                    <p xml:id="d007l8" n="1">Cest vengiance avoit esté bien esprovee, ancois que Davis l'aust devinee, la ou Nostres Sires vint a Cain
                    qui li dit: «Ou est tes freres?». Et il li respondi come celui qui coupables si sentoit de la traison
                    qu'il avoit fete, car il avoit ja son freres covert des foelles de l'Aubres meismes, por ce que il ne
                    peust estre trovés. Si dit quant Nostres Sires li ot demandé ou ses freres estoit: «Sire, je ne sai. Sui
                    ge du[n]c garde de mon frere?». Et Nostres Sires li dit: «Que est que tu as fet? La vois dou sanc Abel
                    ton frere s'eust conpiante a moi de la ou tu l'espandis a terre, et la terre sera maledite avec toi, por
                    ce qu'ele recoilli le sanc Abel ton frere».</p>
                    <p xml:id="d007l9" n="2"> Mes il ne maudit mie li Aubre soz coi Abel avoit esté ocis, ne les autres que de celui issirent ne que
                    puis furent creu desus terre par la volonté de Lui meismes. Mes de celui Aubre avint une mervoille grant,
                    car si tost com Abel ot receu mort de sez [frere], tantost perdi la coleur vert et devint vermeaus; et
                    ce fu remenbrance dou saint sanc qui desoz fu espanduz. Ne onques de celui ne poient autres estre aengier,
                    ancois moroient totes les plantes que len en faisoient ni ne poient a bien venir. Mes il crut tant et
                    enbeli que ce fu li plus biaus aubres que onques fust veus.</p>
                    <lb/>
                    <p xml:id="d007l10" n="3">Mult dura cil Aubre en sa biauté longuemant et en tel coleur con vos avés oï deviser, ne onques ne envilli
                    ne ne sacha ne de nulle rien n'enpira, fors tant seulemant qu'il ne porta ne fleur ne fruit puis cele
                    eure que li sanc Abel i fu espandus; mes li autres qui de lui estoient isu florissoient et portoient fruit
                    isi come [f. 84v] nature d'aubre le requiert. Et tant demora en cest mainiere que li siecle fu mult creus
                    de gent et multipliez. Si le tenoient en mult grant reverance tuit li oir qui d'Adam et d'Eve estoient
                    descendu, et contoient li uns as autres comant Eve, leur premiere mere, l'ot planté. Si i prenoient grant
                    aligemant de lor mesese li viel et li joenes, et s'i venoient reconforter cant il estoient en aucune messestance,
                    por ce que Aubres de Vie estoit apellez, si leur fesoit remenbrance de joie. Se cil Aubre crut mervoilleusement
                    enbelli, ausi firent tuit li autres qui de lui estoient descendu, cil qui estoient vert, mes dou vermoil
                    n'estoit nus si ardis qui en ousast hoster une branche ne une foelle.</p>
                    <p xml:id="d007l11" n="4"> Et encor en vit le greigneur mervoille avenir de toz cel Aubre. Quant Nostres Sire ot envoié en terre
                    sun delujue, por coi li mundes qui tant estoit mauvés fu peris, et li fruis de terre et les forés e li
                    gueagnaige l'orent si chieremant conparé que plus fruit ne porent randre si douce saveor ne si bons com
                    il fesoient devant, ainz furent adont totes choses tornees a amartume; mes des aubres qui de selui de
                    Vie estoient descendu ne pot en veoir nul singne qu'il fussent enpiré ne de fruit ne de saveor ne changié
                    de leur coleur qu'ii avoient avant.<lb/>Tant durerent cil aubre que Salemons, li filz au roi Davi, rengna
                    aprés son pere et tint terre.</p>
                </div2>
                <div2 xml:id="d007c009" n="9">
                    <head>[VII.9]</head>
                    <p xml:id="d007l12" n="1">Ciaus Selomons fu garnis de totes sciences que cuers d'ome morteus porroit savoir; il conuit totes le
                    vertus des pierres preciouses et totes la force des herbes et sot si bien le cors dou firmament et des
                    estoilles que nus, fors Deus, ne len peust rien aprandre. Et neporquant tos ses grans sens ne pot durer
                    encontre les engins sa fame qu'ele nel deceust sovant, quant ele y voloit metre paine. Et ce ne doit en
                    mie tenir a mervoille, car, sanz faille, puis que feme veut metre s'antencion et son cuer a ingingnier
                    home, nus sanz d'ome mortel ne s'i porroit prandre; si ne comenca pas a nos mes a nostre premiere mere.
                    Et quant Salemons vit qu'il ne se porroit pas garder encontre les engin de sa fame, si se mervoilla don
                    ce li avenoit, si en fu corrociés, mes nen osa plus fere: don il dit en son livre que len apelle Parabole:
                    «Je ai, fet il, avironé tot le monde et allai par mi en tel mainiere come [f. 85r] sens d'ome morteus
                    le porroit len cherchier, ne en tot cel avironemant que je fet ne poi trover une bone feme». Cest parole
                    dit il par corros de la soe, a coi il ne pooit durer.</p>
                    <p xml:id="d007l13" n="2"> Si la essaia en mainte mainiere s'il la porroit giter de cel mal sen, mes ces ne pot estre. Et quant
                    il vit ce, si comenca par mainte fois a fiere une demande a soi meismes: por coi feme fesoit si volontiers
                    corros a home. Et a ceste demande li respondi une vois une nuit qu'il i pensoit, si li dit: «Salemons,
                    se de feme vient a home tristece, ne te chaille, car de feme vendra encor don il nestra a home grant joie
                    et cent tanz que ceste tristece n'est; et cele feme nestra de ton lengnage».</p>
                    <lb/>
                    <p xml:id="d007l14" n="3"> Quant il oï cest parole, si se tint por fol de ce qu'il avoit tant [sa fame] blasmee. Lors comence a
                    en cerchier par la chouses qui aparissoient et en veillant [et] en dormant por savoir se il peust conoistre
                    la verité et la fin de son lingnage. Tant en cercha et enquist que li Sains Esperis li demostra la venue
                    de la glorieuse Virge, et li dit une vois partie de ce qui estoit a avenir. Quant il oï ceste chouse,
                    si demanda se ce estoit la fin de son lingnage: «Nenil, se dit la vois: un hoens virges en sera finz,
                    et sil sera autretant meiores [chevaliers] de Josué ton seroges con cele feme sera meudre que ta fame
                    n'est. Si t'ai or sertefié [ce] dun tu as si lunguemant esté en dotance».</p>
                    <lb/>
                    <p xml:id="d007l15" n="4"> Quant Salemons, que si lonc tanz avoit devant lui esté, saust la verité de sa venue, a ce pence et si
                    asoutilla mult longuemant; car il ne veoit pas coment il peust anuncier a home que si lonc tans devoit
                    demorer aprés lui. [Et sa fame s'apercoit] qu'il pensoit a chouse don il ne pooit a chief venir. Et ele
                    l'amoit assez et non mie tant que mainte autre feme n'amassent meus leur seigneur, et estoit mult vezieez.
                    Si ne li dit pas tantost, ains atendi son point tant que ele vit un soir que il estoit en boene conpere.
                    Si li pria qu'il li dist ce qu'ele li demanderoit; et il dit que si feroit volontiers come cil qui ne
                    se prenoit garde que ele baast cele part. Et ele li dit maintenant:</p>
                </div2>
                <div2 xml:id="d007c010" n="10">
                    <head>[VII.10]</head>
                    <p xml:id="d007l16" n="1"> «Sires, vos avés mult pancé ceste semaine [et] l'autre, et lonc tams a, en tel mainiere que vostre pansiers
                    ne remanoit mes onques. Et por ce sai ge bien que vos aves pansé a chouse que vos ne poés mener a chief.
                    Por ce [f. 85v] voudroie je volontiers savoir ce que est. Car il n'a ou monde si grant chouse don ge ne
                    cuidasse bien venir a chief, con vos en semble, ou grant sen que je sai en moi».</p>
                    <lb/>
                    <p xml:id="d007l17" n="2">Quant il oï cest parole, si pensa bien que, se cuers morteus pooit metre consoil en cest affere, ele l'i
                    metroit, car il l'avoit trovee de [si grant engin qu'il] ne cuidast mie qu'il aust ame de tel engin en
                    ceste siede terrien con ele avoit. Por ce li vint en talant qu'il li deist la verité de son penser: si
                    li dit tot outreemant.</p>
                    <p xml:id="d007l18" n="3"> Et quant il li ot dit, ele pence un poi, et maintenant li respondi: «Comant, fet ele, estes vos donc
                    esgarés comant vos faqois savoir a cel chevalier que vos avés sau verité de lui?». «Oïl voir, fet il;
                    je ne vois pas comant ce puisse estre. Que il a si lonc termine d'ores dusque a celui tans que g'en sui
                    tos esbais». «Par foi, fet ele, puis que vos ne le savés, je le vos ensengnerai. Mes dites moi tot avant
                    conbien vos cuidiés qu'il puisse avoir de tans dusque a celui termine». Il dit qu'il cuidoit bien qu'il
                    aust deus mil anz ou plus. «Or vos dirai donc, fet ele, que vos ferois. Fet fere une nef dou plus durable
                    fust que len porra trover, de tel qui ne peuse perir ne por eve ne por autre chouse». Et il dit que si
                    fera il.</p>
                </div2>
                <div2 xml:id="d007c011" n="11">
                    <head>[VII.11]</head>
                    <p xml:id="d007l19" n="1">Lors manda a l'endemain tos les ovriers de sa terre, et leur comande que il feissent la plus mervoilleuse
                    nef que onques aust esté veue, de tel fust que porrire ne peust. Il distrent qu'il la faroient tele con
                    il l'a devisé. Et quant il l'orent quis l'amenen et il l'a devisee.</p>
                    <p xml:id="d007l20" n="2"> Quant orent comencié la nef, si dit Salemons sa fame: «Sire, fet ele, puis qu'il est isi que cil chevalier
                    que vos m'avés dit doit passer de chevalerie tos ceus qui devant lui auront esté et qui aprés lui vandront,
                    il me semble que ce seroit bone chouse que vos aucune arme li apareilliés, qui passera tos homes de bone
                    chevalerie». Et il dit q'il ne le savoit ou prandre tele con ele devisoit. «Et je la vos enseingnerai,
                    fet ele. Ou tenple que vos avés fet en l'eneur de Nostre Seigneur est l'espee qui fu vostre pere, la plus
                    tranciaus et la plus mervoilleuse qui onques fu baillié par main de chevalier. Prenés la et ostés le pum
                    et l'ahendehure, si que avrois l'alemele tornee autre part. Vos que conoissiez les vertus des pieres et
                    la force des herbes et la nature de totes les chouses terrienes [si i fetes un pont de pierres precieuses]
                    si soutilmant jointes qu'il n'estoit aprés vos regard terrien qui puisse deviser l'une pierre de ll'autre,
                    ainz cuit chascuns que le verra que ce soit a [f. 86r] une meismes chouse. Aprés i fetes une hendeuire
                    si mervoilleuse que nulle ne soit si riche ne si vertueuse. Aprés si fetes li fuerre si mervoilleus en
                    son endroit con la spee sera ou suen. Et quant vos avrois ce fet, je metré le ranges teles con moi plaira».<lb/>Lors
                    fist Salemons tot ce qu'ele li avoit dit, fors que dou pom, ou il n'ot c'une seule pierre, mes cele estoit
                    de totes les coleurs que len poïst deviser; et i mist l'ahendeure si mervoilleuse con il devise en autre
                    leu.</p>
                    <lb/>
                    <p xml:id="d007l21" n="3">Et quant la nef fu fet et mise en mer, la dame fist fere un lit grant et mervoilleus tot de fust, et fist
                    metre coutes pointes pluseurs, tant que li lis fu biaus et granz. Ou chais mist li rois sa corone et la
                    covri d'un drap de soie. Et avoit baillié a sa feme l'espee por metre les ranges, si li dit: «Aportés
                    l'espee, si la metrés au pié de cest lit».</p>
                    <p xml:id="d007l22" n="4"> Et ele l'aporta; et il la regarde, si vit que ele i avoit mises ranges d'estopes; si ss'en dut corrocier,
                    quant ele li dit: «Sire, sachiez que je ne n'ai nulle si haute chouse qui soit dingnes de sostenir si
                    haute espee con ceste». «Qu'en porra en donques fere?, dit il». «Vos la lirrois isi, fet ele, que il n'afiert
                    pas a nos que nos autre i metiens; ainz les i metra une damoiselle, mes je ne sai quant ce sera, ne a
                    quel tans. Mes ele les metra de la chouse que ele aura plus chiere desor li». Et il lessa maintenant l'espee
                    isi con ele estoit.</p>
                </div2>
                <div2 xml:id="d007c012" n="12">
                    <head>[VII.12]</head>
                    <p xml:id="d007l23" n="1"> Aprés firent covrir la nef d'un riche drap de soie qui n'auroit garde de porrir por eve ne por autre
                    chouse. Quant il orent se fet, et la dame regarde le lit si dist que ancor i falloit il. Lors s'en issi
                    entre li et deus charpentiers et s'en vont a l'Aubre soz ou Abel avoit esté ocis. Et quant ele fu la venue,
                    si dit as charpentiers: «Coupés moi de cest Aubre tant que je n'aie merien a fere un fuisels». «Ha! dame,
                    firent il, nos nos ferons riens. Donc ne savés que ce est li Aubre que nostre premier[e] mere planta?».
                    «Il convient, fet ele, que vos le facois, que autremant vos feroie je destruire». Et il distrent qu'il
                    le feroient puis qu'il estoient a ce venu, car asses meus voloient il qu'il se mesfeisent illuec que len
                    les oceist. Maintenant pristrent leur congniees et comencerent a fferir en l'Aubre; mes il n'i orent gueres
                    feru quant il furent tuit espoenté: car il virent tot apertemant que de l'Aubre isoient gotes de sanc
                    ausi vermoilles come rose. Lors voustrent lessier a fferir, mes ele lor fist recomencier, ou il voussissent
                    ou non. Et tant en osterent que len en pooit bien un fusel fere. Et quant il orent ce fet, ele leur fist
                    prandre d'un [f. 86v] des aubres de vert coleur qui de lui estoit descendus, [et aprés lor refist couper
                    d'un des autres] qui estoit blanc en toutes chousez.</p>
                    <lb/>
                    <p xml:id="d007l24" n="2">Quant il furent garni de ces trois mainieres de fust qui estoient de diverse coleur, et le fist avec li
                    venir [a la nef]. Puis dit: «Je voil que vos me fachois de cest merrien trois fuiseaus don li uns soit
                    en costé de cest lit, et li autre en costé de l'autre part et li autre aille par desus, si con il soit
                    chevilliez en emdeus». Il le firent issi con ele leur ot comandé, et mistrent les fuiseaus que onques
                    puis ne morurent leur coleur ne ne feront tant con la nef durera.</p>
                    <p xml:id="d007l25" n="3"> Et quant il orent ce fet, et Salemons la regarde, si dit a sa feme: «Mervoilleuses oevres as fet. Se
                    tuit cil dou monde estoient ci, il ne sauroient deviser la senefiance de cest nef se Nostres Sires meismes
                    ne leur devisoit ou ensengnoit, ne tu meismes qui l'as fet ne sez que ele senefie. Ne ancore par chouse
                    que tu aises dite ne fete ne saura li chevalier que je aies oïes novelles de lui, se Nostres Sires n'i
                    met conseil». «Or le laissiez, fet ele, atant estes que vos en verrois par tans autre chouse que vos ne
                    cuidiés».</p>
                </div2>
                <div2 xml:id="d007c013" n="13">
                    <head>[VII.13]</head>
                    <p xml:id="d007l26" n="1" rend="unnumbered"> Cele nuit vint Salemons devant la nef en son pavellion a petite de conpaignie. Et quant il fu endormis,
                    si li fu avis que devers le ciel venoit uns hons ou grant conpaignie d'angels, et descendoit en la nef.
                    Et quant il estoit descendus si prenoit eve que li uns des angels portoit en un vaisel d'argient, si en
                    arosoit tote la nef, aprés venoit a l'espee ou pum et en l'ahendeure et ou fuerre et si i fasoit letres;
                    et puis venoit au bor de la nef si i fesoit autresi letres. Et quant il avoit ce fet, sil s'aloit couchier
                    ou lit, et de lors en avant ne savoit Salemons que il devenoit, ainz s'esvenossoit entre lui et sa conpaignie
                    qu'il nen pooit plus veoir. A l'endemain, au point dou jor, si tost con Selemons se leva, si ala a la
                    nef et trova au bor letres qui disoient:<lb/>OUS TU, HOENS QUI DEDANZ MOI VEUZ ENTRER, GARDE QUE TU N'I
                    ENTRES SE TU N'IES PLAINZ DE FOI, QUE JE NE SUI SE FOI NON, ET FOIS EST CREANCE, ET SI TOST CON TU TE
                    PARTIRAS DE LA FOI, JE TE GANCHIRÉ EN TEL MAINIERE QUE TU N'AURAS DE MOI NE FIANCE NE AIDE, AINZ TE LERAI
                    CHEOIR DE QUEL EURE QUE TU SERAS CHAUS EN MESCREANCE.</p>
                </div2>
                <div2 xml:id="d007c014" n="14">
                    <head>[VII.14]</head>
                    <p xml:id="d007l27" n="1" rend="unnumbered"> Quant Salemons vit ces letres si fu si esbais que il n'osa entrer dedanz, ainz se retret arrieres; et
                    la nef ce fu mainte[nant] [f. 87r] enpainte en mer et s'en ala si grant aleure qu'il en ot tantost perdue
                    la veue. Et il s'asist tantost a la rive, et comance a panser a cest chouse. Et maintenant oï une vois
                    qui dit: «Salemons, li dereainz hons de ton lingnaje se reposera en cel lit que tu as fet, et saura novelles
                    de toi». Il fu mult liez de cest chouse; si esvellia sa feme et ceus qui avec lui estoient; et lors conte
                    la verité de la nef, et fist savoir a ses privés comant sa feme avoit mené a chief ce ou il ne savoit
                    metre consoil. Et por cest raison que li livre vos a devisé vos a dit li contes par quel raisun la nef
                    fu fette, et por coi et comant li fuisel estoient de maint coleur blanc et vert et vermoil sans painture
                    nulle. Si sse test ore li contes atant et retorne as trois conpaignons.</p>
                    <lb/>
                </div2>
            </div1>
            <div1 xml:id="d008" n="VIII" type="section">
                <head>VIII</head>
                <div2 xml:id="d008c001" n="1">
                    <head>[VIII.1]</head>
                    <p xml:id="d008l1" n="1">Or dit li contes que grant piece regarderent li trois conpaignons le lit et les fuseaus tant que il conurent
                    que il fuisel estoient [de naturel coleur sanz peinture] nulle; si sse mervoillerent mult, car il ne sevent
                    comant ce puisse estre a venu. Quant il les orent assez esgardés, si lievent le drap et voient par desos
                    la corone une amonere mult riche par senblant. Et Perceval la prant et ovre et trove dedanz un bref. Et
                    quant li autre veoient si dient [que], se Deu plest, cil bref nos ensengnera et fara certains de la nef,
                    don ele vient et qui la fist. Et Perceval comenca a lire ce qu'il estoit escrit, tant que leur devise
                    la mainiere des fuiseaus et de la nef ausi con je voz l'ai devisee. Si n'oit celui qui asez ne plorast
                    tant con il escoultoit, car de haut afere et de haut lingnaje leur fesoit la nef remenbrance.</p>
                    <p xml:id="d008l2" n="2"> Quant il lor a devisé la mainiere de la nef et des fuseaus, si leur dit Galaaz: «Biaus seingneur, or
                    nos convient aler querre la damoiselle qui doit changier ces ranges et metras unes autres, quar devant
                    ce ne la doit nus remuer de ceens». Et il dient qu'il ne sevent ou il la puissent trover: «mes totevoies,
                    font il, irons nos en la quest volontiers, puis que a fere le convient». Et quant la damoiselle, la seur
                    Perceval, les oï si demander, si leur dit: «Biaus seingneur, or ne vos esmaniés car, se Deu plest, ainz
                    que nos departons i serunt [f. 87v] les granges mises, si beles et si riches com il convient». Lors ovre
                    un escrin que elle tenoit et tret ranges ovrees a fil d'or et de chevous. Sis estoient li chevols si bel
                    et si reluisant que a pene peust en en conoistre le fil d'or dou chevol. Et avec ce i avoit enbatu riches
                    pieres precieuses; si i avoit deus bocles d'or si riches que a peines peust en trover leur paroilles.</p>
                </div2>
                <div2 xml:id="d008c002" n="2">
                    <head>[VIII.2]</head>
                    <p xml:id="d008l3" n="1">«Biaus seigneur, fet ele, veés ci les ranges qui i devoient estre, que je le fis de la chouse de seur
                    moi que je avoie plus chier, ce est de mes chevous. Et se je les avoie chiers ce n'estoit pas mervoilles,
                    car au jor de Pentecoste que vos fustes chevalier, sire Galaaz, avoie je encore le plus biaus chief que
                    nulle pulcelle aust. Mes si tost con je soi que ceste aventure m'estoit aparillie et qui la me convenoit
                    a fornir, de mes chevous si me fi tondre et en fi ses ranges teles cun vos le poés veoir». –</p>
                    <p xml:id="d008l4" n="2"> «Et non Deu, fet Boors, por ce serés vos la tres bien venue. Car certes de grant penes nos avés gietés,
                    ou nos fusans entré si ne fust cest novelle».</p>
                    <p xml:id="d008l5" n="3"> Et ele vient maintenant a l'espee et oste les ranges d'estopes et i met cele si bien et si belle con
                    s'ele l'aust fet toz les jors de sa vie. Cant ele ot ce fet, si demande as conpaignons: «Savés vos, fet
                    ele, con cest espee a non?». «Damoiselle, font il, neinil. Vos la nos dovés nomer, car isi le dient les
                    letres». «Or sachiés donc, fet ele, que ceste espee a non l'Espee a estranges ranges, et li fueres a non
                    Memoire de sanc. Car nus qui sens ait en soi ne verrà ja l'une des panie dou fuere, qui fu fet de l'Aubre
                    de Vie, qu'il ne li doie sovenir dou sanc Abel, qui fu le premier sanc espandu seur terre de nul home
                    que de glaide fust ocis».</p>
                </div2>
                <div2 xml:id="d008c003" n="3">
                    <head>[VIII.3]</head>
                    <p xml:id="d008l6" n="1">Quant il oent ceste parole si dient a Galaaz: «Sire, or vos prions nos que vos ou non de Nostre Seingneur
                    Ihesu Crist et por ce que tote chevalerie en soit plus ensauchiee, que vos ceingés l'espee as estranges
                    ranges, qui tant a esté desiree ou reaume de Logres que onques li apostres ne desirerent plus Nostre Seigneur
                    a veoir con cil dou roiaume de Longres desirent a veoir ceste espee. Car par ceste espee cuident il bien
                    que les mervoilles de ceste terre remangnent et les aventures perilleuses qi leur avienent chascun jor».
                    «Or me laissiés fere, fet il, tot avant le droit de l'espee. Nus ne la doit avoir qui le heut ne puet
                    enpungnier. Don vos porrois veoir qu'ele [f. 88r] n'est mie moie, se je i faill». Et il dient que se est
                    verités. Et il met maintenant la main au heut; si li a vint si a l'enpugnier que a l'encontrer des dois
                    passa assez li uns l'autre. Et quant li conpaingnons voient ceste chouse si dient: «Sire, or savons nos
                    veraiement que ele est vostre, ne n'i puet mes avoir contredit que vos ne la changiés». Et il la tret
                    maintenant hors dou fuerre, si la prise tant, si la regarde et la voit mult clere que len si i pooit mirer
                    apertemant: si la prise tant qu'il ne puet onques nulle rien tant priser con il fist de li.</p>
                    <p xml:id="d008l7" n="2"> Lors la met ou fuerre, et la damoiselle li ost celle qu'il avoit ciante et li ceint l'autre par les ranges.
                    Et quant ele li a pandue au costé, il dit: «Certes, sire, or ne me chaut il mes quant je muire, car il
                    me semble que je soie la plus bien aureuse pulcelle dou monde, quant je ai fet le plus preudome dou monde
                    chevalier. Et bien sachiés que vos n'estiés mie bien encor a droit chevalier quant vos n'estiés garnis
                    de l'espee as ranges qui por vos fu aportee en cest païs tant mervoilleusement».</p>
                </div2>
                <div2 xml:id="d008c004" n="4">
                    <head>[VIII.4]</head>
                    <p xml:id="d008l8" n="">«Damoiselle, fet il, vos en aurois tant fet que je serai vostre chevalier tant con je vive. Et moutes
                    mercis de ce que vos en avés fet». «Or nos en poons partir, fet ele, de ceens, et aler en nostre autre
                    affere». Et il s'en isent tantost et vient en la roiche. Et Perceval dit a Galaaz: «Certes, sire, il ne
                    sera ja mes jors que je ne saiche bien gre a Nostre Segneur de ce que il li plot que je ai esté a achever
                    si haute aventure come cest est: car ele a esté plus mervoilleuse que nulle que je veisse onques mes».</p>
                    <lb/>
                    <p xml:id="d008l9" n="">Quant il sont venu a lor nef et il furent entré dedans, li vans se feri en la votile, qui les ot mult
                    tost portés loing de la roiche. Et quant ce fu chouse avenue que la nuit leur sorvint, si comencerent
                    a demander li uns a l'autre s'il estoient pres de terre. Et chascuns endroit soi dit qu'il ne savoit.
                    Cele nuit furent en mer qu'il ne mangerent ne buirent, come cil qui de nulle viande n'estoit garni. Si
                    leur avint si bien qu'il arriverent l'endemain a un chastel que len apelle Carcelos, et estoit en la marche
                    d'Escouse. Quant il furent a terre et il orent randu graces a Nostre Seingneur de ce qu'il les avoit si
                    sauvemant conduis a l'aventure de l'espee et ramenés, il entrerent ou chastel. Et quant il orent passé
                    la porte, la damoiselle dit: «Seingneur, maus nos est [avenu] dou port, car se len set ceens que nos siez
                    de la meison le roi Artus, len nos asseudra maintenant por ce que [f. 88v] len het plus ceenz le roi que
                    nul home». «Or ne vos esmaiés, damoiselle, fet Boors; Cil qui de la roiche nos a gités, nos delivrera
                    de ceenz, se il li vient a pleisir».</p>
                    <lb/>
                    <p xml:id="d008l10" n="">En ce qu'il parloient isi a la damoiselle, si leur vint un vallet qui leur dit: «Seingneur chevalier,
                    don estes vos?». Et il distrent qu'il sunt de la meison li roi Artus. «Voire, fet il, par mon chief vos
                    estes [mal] arrivé». Lors se retorne vers la mestre forteresse; et ne demora gueres que li conpaignons
                    oent un cor soner si que len le pot oïr par tot le chastel. Et une damoiselle vient a eus et leur demande
                    dun il sunt. Et il li dient qu'il sunt de la meison le roi Artus. «Ha! por Deu, fet ele, sengneur, se
                    vos poés, retornés vos en. Car, se Deus me conseaut, vos estes venus a vostre mort; por ce loeroie je
                    en droit consoill que vos en retornissiés ains que cil de ceens vos seurprenent dedans le murs». Et il
                    dient que ja ne ss'en movront, car il n'ont nulle peor. «Don, volés vos morir?», fet ele. «Or ne voz esmaiés,
                    font il, que Cil en cui servisez nos somes nos aidera».</p>
                </div2>
                <div2 xml:id="d008c005" n="5">
                    <head>[VIII.5]</head>
                    <p xml:id="d008l11" n="1" rend="unnumbered"> A ces paroles voient venir par mi la rue dusque a .X. chevalier armés que leur dient qu'il s'arandent
                    ou il les ociront. Et cil dient que de randre est neenz. «Donc estes vos a la fin», font cil. Si laissent
                    corre les cheval. Et cil qui gueres ne redotent, tot soient il a pié et mainz que cil ne sunt, treent
                    lor espee; et Perceval en fiert si uns qu'il le porte a terre et prant le cheval et monte sus, et autretel
                    fet Galaaz. Et si tost con il sunt a cheval si les comencent a abatre et a ocire; si done a Boort cheval
                    que trop mervoilleusemant le fesoit. Et quant li autre se voient si maumener s'en tornent en fuie. Et
                    cil les chacent et il s'enfuient en la mestre forteresse.<lb/>Et quant il vienent au mont en la sale,
                    si troverent chevalier et serjanz qui s'armoient por le cri qu'il avoient oi de ceus dou chastel. Et li
                    troi conpaignun, qui s'estoient feru aprés les autres tot a cheval, et quant il voient cil qui s'armoient,
                    si leur corrent sus, l'espees tretes, et les vont abatant et ocist ausi come bestes mues. Et cil se defendent
                    au mieus que il pooient; au derreain leur convient torner les dos. Car Galaaz fet teus mervoilles de aus
                    et tant en ocist qu'il ne cuident pas que ce soit hons morteus mes un enemi d'enfer qui soit entr'aus
                    venus por aus destruire. Et au dereain, quant il voient qu'il ne se poent defendre [f. 89r] si s'en fuient
                    par mi les huis cil qui escanper poent, et li autres par mi les fenestres, si ss'en brisent cous et manbres.<lb/>Et
                    quant li conpaignon voient le palés delivree et il regardent les cors qu'il avoient ocis si sse tienent
                    a pecheor de cest outrage et dient qu'il ont mal esploité quant il ont ocis tant de gent. «Certes, fet
                    Boort, je ne cuit mie que Nostres Sires les amast de rien, car s'il l'aust amé d'aucune chose, il ne fussant
                    si martire con il sont. Mes il ont esté par aventure aucune genz renoiés et maledictes et ont tant malfet
                    encontre Nostres Seigneur qu'il ne voust mie qu'il rengnast plus, et por ce nos envoia il ca por aus destruire».
                    «Vos ne dites mie seu, fet Galaaz. S'il mesfirent a Nostre Seingneur, la vengance n'est mie a nos a prandre,
                    mes de Celui qui atant, et atant li lunguemant geu et de cele conoissance se doient repantir amaremant
                    ou pleur et ou lermes et cuer. Viera alor Sauveor et Il qui est pleinz de pitié et de misericorde si lor
                    pardone; mes se il se metent a nonchaloir Nostres Sires les giuge de sa droite justice. Et por ce vos
                    di je que je [ne serai ja mes aeise davant que je] Savoie volontiers novelles de ceste [f. 89v] oevres
                    que nos avons fete, s'il plet a Nostre Seigneur».</p>
                </div2>
                <div2 xml:id="d008c006" n="6">
                    <head>[VIII.6]</head>
                    <p xml:id="d008l12" n="1" rend="unnumbered"> En ce qu'il parloient isi oisi uns preudons d'une chanbres, et portoit Corpus Domini enn un calices.
                    Et quant il vit ceaus qui gisoient en mi la place, si devint toz esbaiz. Si sse tret arriere, come cil
                    qui ne set qu'il doie fere, quant il voit tel planté d'omes mors. Et Galaaz, qui bien avoit veu ce que
                    li preudons tenoit, oste sun heaume encontre sa venue si set bien que li preudons avoit peor. Il fet arrester
                    ses conpaignons et vient au preudome si le salue et li dit: «Sire, por quoi estes vos retornés? N'avés
                    garde de nos». «Qui este vos donc?», fet li preudons. «Sire, fet il, ge sui de la maison le roi Artus».
                    Et quant il ot ce, si est toz aseurés de la grant peor qu'il avoit eue. Et lors s'asiet et dit a Galaaz
                    qu'il li cont con il ont ces gens ocises. Et il li conte comant li troi conpaingnon de la Queste s'estoient
                    leenz enbatu et comant il furent asalli, mes sor ces de leenz est la desconfiture tornee si con len puet
                    veoir. Et quant il ot ce, si dit: «Sire, sachiez que vos avés fete la greigneur ovre dou monde ne que
                    chevalier feissent onques mes. Et se vos vivissiés autant con li mons durera ne cuit je mie que voz peussiez
                    fere ausi grant aumonie come cest est. Et je sai bien que Nostres Sires vos envoia ca, car il n'avoit
                    gent en tot le munde qui tant haisent Nostre Seingneur con li troi frere fessoient de cest chastel. Et
                    por leur grant delloiauté avoient il cest chastel si atorné qu'il estoient pejor que Sarazins, ne que
                    paiens, ne ne fassoient rienz qui ne fust encontre Damedeu».</p>
                </div2>
                <div2 xml:id="d008c007" n="7">
                    <head>[VIII.7]</head>
                    <p xml:id="d008l13" n="1" rend="unnumbered"> «Sire, fet Galaaz, je me repantoie mult de ce que je avoie esté a eus ocire, por ce que crestiens me
                    sembloient». «Onques ne vos en rapantés, fet li preudons, mes bel vos en soit. Car je vos di veraiemant
                    que d'aus ocire vos set Nostre Sires bon gré, car il n'estoient pas crestiens mes le plus desloiaus gens
                    que onques mes veissiez; et si vos dirai comant je le sai.»<lb/>«De cest chastel estoit sires li cuns
                    Ernous or a un an. Si avoit trois filz, assez bon chevalier, et une fille, la plus belle damoiselle que
                    en saust. Cist trois freres amoient leur sereur duremant de si folle amor qu'il n'eschaufeurent [outre
                    mesure, tant qu'il la despulcerent]; et por ce que ele fu si hardie que elle se clama a son pere, si la
                    ocistrent.</p>
                </div2>
                <div2 xml:id="d008c008" n="8">
                    <head>[VIII.8]</head>
                    <p xml:id="d008l14" n="1" rend="unnumbered"> Quant li cuens vit cele desloiauté si les vout chacier de lui, mes il ne le sofrirent pas, ains [f. 90r]
                    pristrent leur pere, si le baterent et maumenerent et l'aussent ocis tot veraiement se ne fussent deus
                    de ses neveus qui le rescourerent. Il pristrent leur pere et le mistrent en prison. Et lors comencerent
                    il a fere tote les desloiautés dou monde, que il ocient prestes et clerc et moines et abés c'abiterent
                    en la chapelle qui leens estoient. Que vos diroie je? Il ont fetes totes les desloiautés dou monde, de
                    un an en ca, que ce est mervoille que li chastiaus n'est fundus pieca. Hui maitin avint qui leur peres,
                    qui gist en celle prison au mau de la mort, si con je cuit, me mande que je le venisse veoir isi garnis
                    con je estoie et cun vos veés. Je ving volontiers, com par celui que je doi mult amer, Mes si tost con
                    je sui ceens, je vos di qu'il me firent tant de honte que je ne cuit pas que nul sarazins me feissent
                    plus, se il me tenissent entre leur mainz. Je le sofri mult volontiers por l'amor del Haut Seingneur en
                    cui despit il le me fessoient. Et quant je fui venus en la prison ou li cuens estoit, et je li oi dite
                    la onte que il m'avoient fete, il me respondi: “Ne vos chaille, que ma honte et la vostre sera bien vengiee
                    par les trois serjanz Ihesu Crist; ces me mande le Haus Sires”. Par ceste parole poés vos conoistre que
                    Nostre Sires ne se correcoit pas de cestui affere don vos avés paor, ainz sachiez qu'il propremant vos
                    i envoia por eaus ocire veraiement; que vos en verois avenir singes plus apert que voz n'avés encores
                    veu».</p>
                </div2>
                <div2 xml:id="d008c009" n="9">
                    <head>[VIII.9]</head>
                    <p xml:id="d008l15" n="1" rend="unnumbered"> Lors apelle Galaaz ses autres conpaingnons et leur dit les novelles que li preudons li avoit dites: comant
                    les genz de leenz estoient le plus desliaus genz dou monde; et leur fet a savoir la novelle de leur pere
                    qu'il tenoient en prison. Quant Boors ot ceste parole, si respont: «Biaus sire Galaaz, fet il, ne le vos
                    di je bien que Nostres Sires nos avoit envoiés en cest païs por prandre le vengianz d'aus? Certes, se
                    Nostres Seingneur ne plaust, ja n'ausanz tant d'omes ocis en si poie d'eure». Lors funt oster li cuens
                    Ernous de prison; et quant il [l'] orent aporté amont et il l'orent mis en la sale grant, si troverent
                    qu'il estoit ou point de la mort. Et neporquant, si tost com il vit Galaaz, si le conoit non pas por ce
                    qu'il l'aust onques mes veu, mes par la vortu [Nostre Seigneur li avint. Si comence] mult tendrement plorer
                    et dit:</p>
                </div2>
                <div2 xml:id="d008c010" n="10">
                    <head>[VIII.10]</head>
                    <p xml:id="d008l16" n="1"> «Sire, mult avons atendou la vostre venue tant que, Deu merci, que nos l'avons. Ore, por Deu, tenés moi
                    en vostre devant si que fame de moi trespasast sor si preudomes con vos estes». Et il le [f. 90v] fet
                    ce que il li riquiert mult volontier. Et quant il a mis son chief sor son piz, si ss'acline li cuens et
                    dot les eus come cil cui la mort travallioit et dit: «Biaus sire Dex, en tes mainz comant m'ame et mon
                    esperit». Lors s'acline dou tout et demuire en tel mainiere tant qu'il cuide bien qu'il soit mort. Et
                    neporquant il parole a chief de piece et dit: «Galaaz, serjanz Ihesu Crist, ce te mande li Haus Metres
                    que tu li as hui bien vengié de ses enemis que la conpaignie des angles s'en eslecee. Or te mande que
                    tu t'en alles chiés le roi Mengnié au plus esvelemant que tu poras, por ce qu'il recoive la santé qu'il
                    a si lunguemant atandue a recevoir. Et departés vos si tost con aventure vos vandra».<lb/>A tant ce est
                    qu'il ne dit plus, et maintenant li parti l'ame dou cors. Quant cil dou chastel qui remés estoient virent
                    li cuens mort, si firent doel mervoilleus, que mult l'avoient amé. Et quant li cors fu ensevelli si hautemant
                    con len doit fere [a] haut home et a si gentil cun il estoit, si fist len savoir par tot le païs la novelle
                    de lui: [si vindrent] tuit li randu qui illuec pres estoient et enfoirent le cors en un hermitage.</p>
                    <lb/>
                    <p xml:id="d008l17" n="2"> [L']endemain s'en partirent de leenz li troi conpaignon et se mistrent a leur chemin, et toz jors aloit
                    avec auz la suer Perceval. Si chevaucherent tant c'a une forest vindrent. Quant il furent entré en la
                    forest si guarderent devant aus et voient venir un cerf que quatre lion conduisoient, et ce fu cil que
                    Perceval avoit autre fois veu. «Galaaz, fet Perceval, or poés mervoille veoir; par foi, il m'est avis
                    que li leun conduisent [et] gardent le cerf, et c'est un chouse por coi je ne seré ja mes aese devant
                    que saiche la verité». «Et non Deu, fet Galaaz, ausi le desir je mult formant a savoir. Or alons aprés
                    lui et li si[v]ons tant que nos saichons son repaire. Car je cuit que ceste aventure soit de par Deu».
                    Et il l'otroient entr'aus toz senz nul ensoure.</p>
                </div2>
                <div2 xml:id="d008c011" n="11">
                    <head>[VIII.11]</head>
                    <p xml:id="d008l18" n="1" rend="unnumbered"> Lors s'en vont aprés li cerf tant qu'il vindrent devant enn une vallee. Et lors regardent devant eus
                    et voient en une petite broiche un ermitage ou uns preudons viauz et enciens manoit. Li cerf entra la
                    dedanz et li leun aprés, et li chevalier qui le sevoient descendons et vont tant qu'il furent pres de
                    l'ermitage. Et tornent a la chapelle et voient leenz le preudome revestu des armes Nostre Seingneur, ca
                    il voloit chanter la [f. 91r] messe dou Saint Espirit. Quant li conpaignons voient ce, si dient qu'il
                    sunt a bon point venu: si vont oïr la messe tel cun li preudons la chant. Et quant il vint a la secrete
                    de la messe, si sse mervoillerent assez plus quil ne firent onques mes de rien que il veissent. Car il
                    virent tot apertemant, ce leur fu avis, que li cerf devient hoens propres, et se seoit desus l'autel en
                    une chaiere mult belle et mult riche; et aprés revirent autre chouse: [que li lyon furent mué li uns en
                    forme d'ome, et li autres en forme d'aigle, et li tierz en forme de lyon, et li quarz en forme de buef.
                    Ainsi furent mué li quatre lyon, et il avoient eles], car il virent que li quatre eles grainz et mervoilleuses
                    paroi[ent] il peussent voler, s'il plaust a Nostre Seigneur. Il pristrent li sege ou li preudons seoit,
                    li dui au chief et li autre dui as piez, ce estoient une chaiere; et s'en istrent par une verriere qui
                    leens estoient, en tel marniere que onques ne fu maumise ne e[n]piree. Et quant il s'en furent alé cil
                    de leens n'en virent mes riens, une vois descendi entre aus et dit: «En tel marniere entre li beneois
                    fius Deu en la benedite Virge, que onques sa verginité ne fu corronpue ne maumise».</p>
                </div2>
                <div2 xml:id="d008c012" n="12">
                    <head>[VIII.12]</head>
                    <p xml:id="d008l19" n="1" rend="unnumbered"> Quant il orent ceste parole, si chaierent a terre toz estordi, car la vois i ot doné si grant clarté
                    et si grant escroir que leur fu bien avis que la chapelle fust cheoite. Et quant il furent revenu en lor
                    force et leur pooir, il virent que li preudons se devestoit con cil qui avoit la messe [f. 91v] chantee.
                    Lors vont parler a lui et lor le requistrent par Deu lor deist la senefiance de ce qu'il ont veu. «Que
                    avés vos veu?», fet il. «Sire, font il, nos veumes un cerf qui nos veimes changier forme et devenir home,
                    et veemez quatre lion et ausi furent li leuns mué chascuns en autre forme». Si sont devise les qualités
                    des formes que il ont veu. Et quant li preudons oï cest parole, si leur dit: «Ha! seigneur, vos soiés
                    li bien venu. Or sai je bien, a ce que vos me dites, que vos estes chevalier Ihesu Crist; vos est veraiement
                    ceus qui la Queste dou Saint Graal acheverois et sofrerunt les grans penes et les granz travaus por mener
                    les a fin. Vos estes cil a qui Nostres Sires mostrera sez granz segrés et ses repostalles. Si vos en a
                    ja mostré granz partie; car celui qui se mue de cerf en home si devés entendre qu'il fu Nostre Seigneur
                    Ihesu Crist, qui vos dona a veoir comant il sorrexi de hoem morteus a home esperiteus. Car li cerf est
                    chouse morteus, si con vos savés. Et il devint home celestiaus, car il s'en isi por la verriere, si con
                    vos veistes, que onques ne fu maumise. Ha! seingneur chevalier, il vos mostra la grant victore qu'il fist
                    por tote genz en la mors de la Crois, que la ou il estoit covers de couvertures terreine, ce est de char
                    mortel, si vainqui il morant la mort durable. Et bien doit estre senefié par le cerf, car tot ausi come
                    li cerf quant il est veuz se rengoenist [en lessant son cuir et son poil en partie], tot ausi Nostre Sire
                    par senblance se renjoveni, car il mua la char terreine mortel, la quele il avoit prise au ventre de la
                    beneoite Virge, en char glorieusa espiritele que ne puet ja mes morir. Et por ce que a cele beneoit[e]
                    Virge n'ot onques de nul terrien pechié, aparuit il en senblance de cerf blanc sanz tache. Et par ceus
                    qui en sa conpaignie estoient devés vos entendre les avangelistes, les .IIII. bienaures persones qui en
                    escrit grant partie des oevres Ihesu Crist, que il fist tant con il fu en terre, et des miracles que il
                    fist et de la voie qu'il nos ensenge por aler a lui. Si sachiez que onques mes hoens ne chevalier ne pot
                    savoir la verité que ce pooit estre. Si en a li bieneures Sires, li Haut Mestre, par maintes fois mostré
                    en ceste terre as preudomes et a chevalier en tel senblance con de cerf et en tel conpaignie come de quatre
                    lions, por ce que cil qui le veissent i prissent exanplez. Mes bien sachiez que de or en avant ne sera
                    nus qui en tel senblance le voie».<lb/>Quant il oent ceste parole, si pleurent por la joie qu'il en ont
                    et randent graces et mercis a Nostre Seingneur de ce qui leur a mostré si apertemant. Si demorerent tot
                    le jor avec le preudomes [f. 92r]. Et l'endemain quant il orent oï messe et il durent movoir, Perceval
                    prist l'espee que Galaaz ot lassié et dit qu'il la porteroit des or en avant; si laisse la soe chiés li
                    preudome.</p>
                </div2>
                <div2 xml:id="d008c013" n="13">
                    <head>[VIII.13]</head>
                    <p xml:id="d008l20" n="1" rend="unnumbered"> Quant il se furent de leenz parti et il orent chevauché dusque aprés midi, lors aprochierent d'un chastel
                    fort et bien seant; et si n'entrent pas dedenz por ce que lor chemin tornoit d'autre part. Quant il furent
                    un poi eslongné de la mestre porte, si voient aprés aus venir un chevalier armé qui leur dit: «Seingneur,
                    cest damoiselle que vos menés avec vos este ele pulcelle?». «Certes sire, fet Boors, pulcelle est ele,
                    voiremant le sachiez». Quant li chevalier ot cest parole, si giete la main et prant la damoiselle au frain
                    et dit: «Par sainte Crois, vos ne me chanperois devant que vos avrois randu la costume de leenz». Quant
                    Perceval voit qu'il tient sa seror en tel marniere, si l'en poise mult, et dit: «Sire chevalier, vos n'estes
                    pas saiges de ce dire. Que pulcelle, en quel que leu ele viengne, est france de totes costumes, meemant
                    si gentis feme con [ceste], fillie de roi». Et demantiers qu'il parloient isi, si issirent dou chastel
                    dusque a .X. chevalier tuit armé et avec aus venoit une damoiselle qui tenoit une escuele d'argiant. Et
                    il dient as conpaingnons: «Il convient a fine force que cest damoiselle rande la costume dou chastel».
                    Et Galaaz dit que costume est ce. «Sire, fet li uns des chevalier, chascune pulcelle qui par ci passe
                    nos doit randre piene escuele de son sanc, ni nulle n'i passe qui ne s'en aquit. Et por ce le demandons
                    nos a cest». «Dex aait, fet Galaaz, sire chevalier, qui ceste costume establi, que certes ele [est] mauvese
                    et villanie. Et, se Deus me consent, asseur poés estre que a cest pulcelle avés vos failli, que tant con
                    je aie sainté et ele me voille croire, ne vos randra ele ja ce que vos li demandé». «Si m'ait Deu, fet
                    Perceval, je voudroie miels estre ocis». «Et je autresi», fet Boort. «Par foi, font li chevalier, et vos
                    en morrois; car vos ne porrois durer encontre nos, se vos estiés li meilleur chevalier dou monde».</p>
                </div2>
                <div2 xml:id="d008c014" n="14">
                    <head>[VIII.14]</head>
                    <p xml:id="d008l21" n="1" rend="unnumbered"> Lors laissent corre li uns as autres. Si avint que li troi conpaignon abatirent au joster toz les .X.
                    chevalier ainz que leur glaives fussent depechié. Il metent les mains a l'espee si les vont ociant aus
                    con se ce fussent bestes mues. Et les aussent ocis assez legieremant, mes cil dou chastel issirent hors
                    dusque a quarant chevalier tuit armé qui les socorrent. Et devant eus venoit un veaus hons qui dit as
                    trois conpaignons: «Ha! biaus seingneur, aiés merci de vos, ne ne [f. 92v] vos fet pas ocire; car certes
                    ce seroit granz doumages, car trop estes preudonz et bon chevalier. Et por ce vos voudroie je prier, ancors
                    que len en fist plus, que vos randissiez ce que nos requerons». «Certes, fet Galaaz, por nient en parlés.
                    Que ja [ne] vos sera randue tant con je vive et elle me croie». «Comant, fet cil, volés vos donc morir?».
                    «Nos ne somes pas encor venu dusque ce, fet Galaaz. Et certes je voudroie miaus morir que soffrir tel
                    desloiauté con vos nos demandés».<lb/>Lors comence la meslee grant et mervoilleuse: si ont li conpaignons
                    asalli d'une part et d'autre. Messer Galaaz, qui tient l'Espee a stranges ranges, fiert a destre et a
                    sinestre et ocit quant qu'il ataint, et fet tes mervoilles [qu'il n'est hoens qui le veist qu'il cuidast]
                    qu'il fust hoens terrienz, mes aucuns monstres. Si va toz jors devant en tel marniere que onques ne retorne,
                    mes tot jor conquiert place seur ses enemis. Et ce li vaut mult que sez conpaignonz sunt a destre et a
                    sinestre si que nus ne puet venir a llui se ce n'est par devant. En tel marniere dure la bactaille dusque
                    a nuit que li trois conpaignons ne orent onques le peor ne onques ne perdirent place. Et tant se tindrent
                    que la nuit fu venue noire et oscure qui a force le fist departir, si que cil dedanz distrent qu'il convenoit
                    la meslee laissier.</p>
                </div2>
                <div2 xml:id="d008c015" n="15">
                    <head>[VIII.15]</head>
                    <p xml:id="d008l22" n="1" rend="unnumbered"> Lors vient li veaus homs as trois conpaignons, qui autre [f. 93r] fois i avoit parlé, et dit: «Seingneur,
                    je vos pri por amor et por cortoisie que vos venez hui mes herbergier a nos, et je vos creant loiaumant
                    sor quan que je tieng de Deu, que je voz metré demain en tel point et en tel estat con vos estes orendroit.
                    Et savés vos por quoi je le vos di? Je sai veraiemant que si tost con vos saurois la veritez de ceste
                    costume, que vos acorderois legiermant a ce que la damoiselle face ce que nos requerons». «Seingneur,
                    fet la damoiselle, alés i, puis qu'il vos en prie». Et il si acordent maintenant. Lors donent li uns treves
                    as autres, asi entrent tui[t] ensenble ou chastel. Si ne fu onques si granz joie come cil de leenz firent
                    des trois conpaignons. Quant il les orent fet descendre, si aportent eve chaude por laver lor mainz et
                    lor vis, et puis s'assient au mangier. Quant il orent mangié si demanderent comant cele costume avoit
                    leenz esté establie et por coi. Li uns de ces qui iluec estoit leur dit tantost: «Ce vos dirons nos bien.»</p>
                </div2>
                <div2 xml:id="d008c016" n="16">
                    <head>[VIII.16]</head>
                    <p xml:id="d008l23" n="1" rend="unnumbered"> «Il est voirs qu'il a ceenz une damoiselle a cui nos somes et tuit cil de cest païs, et cist chastiaus
                    est suenz et maint autre. Si avint, or a deus anz, que ele chai en une grant maladie par la volonté Nostre
                    Seigneur. Quant ele ot longuemant langui, et nos regardames que maledie elle avoit. Nos veimes que ele
                    estoit pieine d'un mal que len apelle mesellerie. Et lors mandames por toz les mires que nos seumes pres
                    ne long, mes il ne n'i ot onques nul qui da sa maladie nos saust consillier. Au derainz, nos dit uns veaus
                    hons, saigiez de maintes chouses, que se nos puissanz avoir pieine escuelle de sanc d'une pulcelle qui
                    fust virge en volonté et enn ovre, et fust filie de roi et seur Perceval le Gulois, et en beist la dame,
                    elle garroit maintenant. Quant nos oimes cest chouse, nos establimez que par ci ne passeroit ja mes damoiselle
                    nulle que nos n'ausons piene escuele de son sanc. Si memes bones gardez es portes de cest chastel [por
                    arester toz celes qui i passeroient]. Por ce ceste chouse fu estabilie. Si en ferés ce que vos plaira».</p>
                </div2>
                <div2 xml:id="d008c017" n="17">
                    <head>[VIII.17]</head>
                    <p xml:id="d008l24" n="1" rend="unnumbered"> Lors apelle la damoiselle les conpaignons et leur dit: «Seingneur, vos veés que ceste dame est si malade
                    que je la puis garir se je voil, et se je ne voil ele ne puet garir. Or me dites que je en ferai». «Certes,
                    damoiselle, fet Galaaz, se vos fetes ceste chouse a ce que vos estez joene et tandre, vos ne poés eschanper
                    sanz mort». «Par Deu, fet ele, se je morroie par sa garisson, ce serunt [f. 93v] heneurs a moi et a toz
                    mon paranté. Et je le doi bien fere, partie por vos et partie por eus. Car ce voz rasemblés a la bactaille
                    demain isi con vos avés bui fet, il ni puet estre qu'il n'i ait greigneur doumage qu'il n'estoit de ma
                    mort. Por ce vos di je que je ferai lor volonté; si remandras sest estrif. Et je vos pri por Deu que vos
                    le ni otroiez». Et il li otroient tuit dolant.</p>
                </div2>
                <div2 xml:id="d008c018" n="18">
                    <head>[VIII.18]</head>
                    <p xml:id="d008l25" n="1"> Lors si apelle la damoiselle ceus de leenz et leur dit: «Seigneur, soiez lié que vostre bactaille de
                    demain est remés. Je vos creant que je m'aquiterai demain par tel mainiere con les autres damoiselles
                    s'aquiterent don vos m'avés parlé». Et quant cil dou chastel oent ce, si le mercient mult duremant. Et
                    lors comence la joie et la fest par leenz asés greigneur que'ele n'avoit esté. Si servent li conpaignons
                    de tot lor pooir et le couchent au plus richemant que il poent et au mieus. Cele nuit furent bien servi
                    li trois conpaignons, et meus fussant encores s'il vousissent recevoir ce que en leur ofrient.</p>
                    <lb/>
                    <p xml:id="d008l26" n="2">En l'endemain, quant il orent oï messe, si vint la damoiselle ou palés et comande que len leur amenast
                    la dame qui si estoit maladez, qui par son sanc devoit avoir garission. Et cil distrent qe si feroient
                    il volontiers. Si l'alerent querre maintenant en une chanbre ou ele estoit. Et quant li conpaignons la
                    virent, si sse mervoillerent mult, car ele avoit le viaire si deffet et si boconé et si messeasié de meisellerie
                    qu'il estoit mervoille comant ele pooit vivre a tel doleur. Et quant il la virent venir, si sse leverent
                    encontre li et la font seoir avec aus. Et distrent maintenant a la pucele que ele face ce que ele a promis.
                    Et ele dit que si fera ele mult volontiers. Lors comande que len aport l'escuelle d'argiant. Et len l'aporte,
                    et ele desnue son bras et se fet ferir en la vaine d'une petite alemel ague [et] tranchant come rasor,
                    si que li sanc vermeaus en cort maintenant.</p>
                    <p xml:id="d008l27" n="3"> Et sele se sangne et se comande a Nostre Seingneur, et dit a la dame: «Je sui a la mort por vostre garison.
                    Por Deu, priés por m'ame, car je sui venu a ma fin».<lb/>En ce que ele disoit ceste parole si li esvenoit
                    li cuers por le sanc don ele avoit tant lassié venir que la scuele estoit ja tote pieine. Li conpaingnonz
                    la corrent tenir si l'estanchent de sangnier. Et quant ele ot grant piece estee en pasmeison et ele pot
                    parler, si dit: «Perceval biaus frere, je me muir por la garison a seste damoiselle. Je vos requi que
                    vos mon cors ne fetes pas enfoir en cest païs, mes si tost con je serai desviee, metés moi en une nacelle
                    au plus prochan port que vos troverés pres de ci; et si [f. 94r] me laissiez aler isi con fortune me voudra
                    mener. Et je vos di veraiement que ja si tost ne vandrois en la cités de Sarras, la ou il vos convendra
                    aler avec le Saint Graalz, que vos me troveroiz arrivé desor la tor. Et si fet tant por moi et por amor
                    Deu que vos mon cors facois enfoir ou palés espiritel. Et savés vos por quoi je le vos requier? Por ce
                    que Galaaz que ci est i gira et vos ausi».</p>
                </div2>
                <div2 xml:id="d008c019" n="19">
                    <head>[VIII.19]</head>
                    <p xml:id="d008l28" n="1" rend="unnumbered"> Quant il ot celle parole oïe, si li otroie tot en plorant et dit que ce si fera il mult volontiers. Et
                    elle leur dit: «Seingneur conpaingnons, departés vos demain a ore de prime, et alés chascun sa voie dusque
                    a tant que Nostre Sires vos amenera ensemble chiés le roi Meangnié. Isi le veut li Haut Mestres, et por
                    ce le vos mande il par moi qu'il veut que vos le facois isi». Et il dient que si feront il. Lors leur
                    requiert qe il li facent venir son Sauveor. Et il mandent par un hermite preudome qui menoit hors de leenz
                    asés pres dou chastel. Et cil ne demora pas grament puis que li besoing i estoit si granz. Si vint devant
                    la dame. Et quant ele le vit venir, si tandi sez mains encontre son Sauveor. Ele recuit a grant petié
                    et a grant devociun. Et maintenant que ele l'ot receu, si trespasse dou siecle, dun li troiz conpaingnon
                    furent si dolant q'il ne cuident pas qu'il s'en peussent conforter de legier.<lb/>Celui jor meimes gari
                    la damoiselle de la maladie. Que si tost con ele ot esté lavee dou sanc a la sainte pucelle, fu elle netoiee
                    et mudré de la liepre, et revient a grant biauté sa char qui tant estoit leide et orrible et noire. De
                    ceste chouse furent mult lié li conpaignion tuit, et li autre de leenz. Si firent au cors a la damoiselle
                    ce que elle leur avoit reqis, et li ostrent quali fiel avoit dedanz le cors, et plus len haumerent ausi
                    richemant con se ce fust le cors d'un enpereor. Et firent querre une nef belle et fort et la firent covrir
                    par desuz mult richemant d'un drap de soie, puis i firent un lit bel et riche covert d'une mult riche
                    coute pointe. Et quant il orent tot aparallié au plus richemant q'il poroient, si aporterent le cors de
                    la damoiselle et le couchent dedanz un lit et boterent la nef en leve. Et Boors dit a Perceval que il
                    [li] poise qu'il n'ont avec le cors mis un brief par coi en peust savoir qui la damoiselle est, et comant
                    ele a esté morte, s'il avenist isi por aventure que la nef fust trové en aucuns estranges païs. «Sire,
                    sachiés, fet Perceval, que je ai mis a son chief un brief qui devise tot son parenté et comant ele recuit
                    mort [f. 94v] et por coi, et totes les aventures que ele a eidiés a achever». Et Galaaz dit qu'il a bien
                    fet: «Car teus porra le cors trover qui greigneur honeur li fera qu'il ne fust devant, puis que len saura
                    la verité de son estre et de sa vie».</p>
                </div2>
                <div2 xml:id="d008c020" n="20">
                    <head>[VIII.20]</head>
                    <p xml:id="d008l29" n="1" rend="unnumbered"> Mout demorent longuemant li trai conpaingnon sor la rive, et cil dou chastel, por la nef regarder, et
                    plurent mult tendremant tos li plus d'aus, car grant franóse avoit fet la damoiselle qui a la mort s'estoit
                    livree por une dame strange: si disoient que onque mes pucele ce n'avoit fet. Et quant il ne porent mes
                    la nef veoir, si entrent ou chastel; et li conpaingnon distrent qu'il ne torneront ja mes el chastel por
                    amor de la damoiselle qu'il [i] avoient isi perdue. Si remi estrent dehors et distrent a ciaus dedanz
                    que leur armes li aportassent; et cil si firent volontiers.<lb/>Quant il furent armé et il voloient monter
                    en leur chevaus, si virent le tanz covrir mult duremant e les nues changiez de pluie: si sse treent vers
                    une chapelle qui estoit en mi le chemin. Entrent dedanz et metent leur chevaus dehors en un pantiz et
                    gardent que li tanz fu enforsiez si duremant qu'il comenca a plovoir et a torner et as espartir et as
                    foudrorer par mi le chastel ausi menuemant come pluie. Tot le jor dura cele tenpeste si granz et si mervoilleuz
                    qui l'i ot bien la moitié des murs versés par terre, dom il furent mult esbaiz; car il ne cuidoient pas
                    que en un anz peust estre un si fors chastiauz con il estoit desconfiz par tenpeste, car mult leur senbloit
                    estre for a l'aparance qui en voient dehors.<lb/>Quant il vint aprés vespres que li tanz fu auques achoisez
                    et le tenpeste fu remest, si virent par devant aus fuir un chevalier navré mult duremant ou cors et ou
                    chief, et disoit sovant fois: «Ha! Diex, secorrés moi, car or est venuz li besoinz». Aprés venoit un nains
                    et disoit de long: «Morz estez, ne poez scanper», et il tenoit sez mainz vers le ciel et disoit totes
                    voies: «Biaus pere Ihesu Crist, secorrés moi et ne me laissiez morir en tel point si que l'ame de moi
                    ne trepasast mie de cest siecle en si grant tribulacion come ceste me semble». Quant li conpaignons oent
                    que li chevalier s'en va si demenant a Nostre Seingneur, si leur en prant mult grant pitié. Et Galaaz
                    dit qu'il le secorra. «Sire, fet Boort, laisiez sor moi, car il n'est mestiers que vos movois por un chevalier».
                    Et il dit qu'il li otroie puis qu'il le veut. Et Boort vient tantost a son cheval [f. 95r] et monte. Et
                    quant il est montés si dit: «Biaus seigneur, se je ne vieng tantost, ne laissez mie por ce vostre queste,
                    mes metés vos le maitin chascuns par soi a la voie, et errés tant que Diex nos remaint la ou il nos doit
                    assenbrer toz trois, ce est en la maison le Roi Mangniés». Et il dient qu'il andast en la garde Nostre
                    Seigneur, car il dui s'en partira demain li uns de l'autre. A tant s'en part Boors d'aus et va aprés le
                    chevalier por rescorre selui qi se gaimeta a Nostre Seingneur. Mes a tant laisse ore li contes de lui
                    et retorne as deus conpaignons qui en la chapelle estoient.</p>
                    <lb/>
                </div2>
            </div1>
            <div1 xml:id="d009" n="IX" type="section">
                <head>IX</head>
                <div2 xml:id="d009c001" n="1">
                    <head>[IX.1]</head>
                    <p xml:id="d009l1" n="1" rend="unnumbered"> Or dit li contes que tote la nuit furent en la chapelle entre Perceval et Galaaz [et] proient Nostre
                    Seingneur qu'il gart Boort et conduie en quel leu que il onques ne vi. Et l'endemain quant li jors fu
                    biaus et clers et li tanz acoisiez et la tenpest fu remez, et si montent sor leur chevaus et s'adrecent
                    vers le chastel por veoir comant il estoit avenu a ceus dedanz. Et quant il vindrent a la porte, il troverent
                    tot ars et le murs abatuz. Si entrerent maintenant dedenz et se mervoillent assez plus qu'il n'avoient
                    fet devant, car il ne troverent leenz home ne feme qui ne fust mors. Il cercherent amont et aval et dient
                    que mout a ci grant doumage et grant perte de gent. Et quant il vindrent au mostrer palés, si troverent
                    le murs versez et les portes cheues et troverent les chevaliers mort les un ca et les autres la, isi con
                    Nostres Sires les avoit foudroiez et tenpestés por la mauves vie qu'il avoient en auz. Quant li conpaignons
                    voient ceste chouse, si dient que ce est espiriteus venjance, car ceste chouse ne fust ja avenue se ce
                    ne fust [por apaisier] l'ire et li corrois au Creator dou monde. En ce qu'il parloient de cest mervoille,
                    si oirent une vois qui leur dit: «Ce est la vengiance dou sanc as bonez pulcelle qui en cest chastel a
                    esté espanduz por la terriene garison de une desloial pecheresse».</p>
                </div2>
                <div2 xml:id="d009c002" n="2">
                    <head>[IX.2]</head>
                    <p xml:id="d009l2" n="1" rend="unnumbered"> Quant il oent cest mesaige, si dient que mult est la vengiance Nostre Seingneur bele et mervoillouse,
                    et mult est fois qui encontre Nostre Seingneurs va ne por mort ne por [f. 95v] vie.<lb/>Quant il ont grant
                    piece alé par mi le chastel por regarder la gran mervoille qui [i] estoit, si troverent au chief d'une
                    chapelle un cimitere mult bel tot plain d'aubrez foilliz et d'erbe vert, et estoit tot plainz de beles
                    tonbes et de richez; et bien en pooit avoir quarante. Et estoit si biaus et si deletables qu'il ne senbloit
                    pas qui tenpeste i aust esté. Ne non avoit il, car leenz gisoient les cors des bones puceles qui por la
                    male dame de leenz avoient estez mortes. Quant il sont entré ou cimitere tot ausi a cheval con il estoient,
                    si vindrent as tunbes et trovent de fruntez d'esez chascune le non de celle qui desoz gisoit. Tant qu'il
                    vont lisant les letres si troverent qui leenz gisoit .XII. filles de rois, totes fillez de roi et totes
                    pulcellez et estrez de haut lignages. Et quant il voient ce, si dient que trop mauvese costume et trop
                    dolereuse avoient cil dou chastel maintenue, et mult avoient mal esploitié [cil dou païs] qui tant longuemant
                    avoient cest mauvese costume soferte, car maint riches lignages en avoient esté abaissiez et aneentés
                    por les pulcelles qui mortes en estoient.</p>
                </div2>
                <div2 xml:id="d009c003" n="3">
                    <head>[IX.3]</head>
                    <p xml:id="d009l3" n="1" rend="unnumbered"> Dusque a eure de prime demorerent leenz li conpangnon por esgarder cest chouse, et quant il orent assez
                    veu, si sse partirent et chevaucherent dusque vers une foreste. Et quant il vindrent a l'entrer, si dit
                    Perceval: «Sire Galaaz, hui est li jors qui nos convient departir et aler chascuns sa voie. Si vos comant
                    a Nostre Seingneur qui otroit qui nos nos puisons trover prochainemant. Car certes je ne trové onques
                    home don la conpaingnie me fust si douse ne si plaisanz come la vostre me senble; et por ce me grieve
                    cist departamenz trop pluz que vos ne cuidiés. Mes il li convient fere plus que a Nostre Seingneur plest».
                    Maintenant host son heaume, et ausi fist Galaaz: si ss'entrebessent en plorant andeus au departir, qui
                    mult s'entremoient de grant amor; que asez petit vesqi l'unz plus qu'il sot la mort de l'autre. Si se
                    departirent andeus les conpangnonz a l'entré d'une forest que cil dou paiïs apelloient Aube, et entrent
                    chascuns en sa voie. Si se test or atant li contes a parler d'aus, et retorne a Lancelot dou Lac, qui
                    grant piece s'en estoi or taciz.</p>
                    <lb/>
                </div2>
            </div1>
            <div1 xml:id="d010" n="X" type="section">
                <head>X</head>
                <div2 xml:id="d010c001" n="1">
                    <head>[X.1]</head>
                    <p xml:id="d010l1" n="1" rend="unnumbered"> Or dit li contes que quant Lancelot fu venuz a l'eve [f. 96r] de Marcoise, il se v[i]t enclos de trois
                    chouses qui nel reconforte mie mult: d'une part de la foreste qui grant estoit et desvoiable; d'autre
                    part de ll'eve qui estoit granz et parfonde et noire; et d'autre part des roichez qui estoient encienez
                    et autes. Ces trois chousez le menoient a ce qu'il dit qu'il ne se movroit de la rive, ainz atendroit
                    la merci de Nostre Seingneur. Si demore en tel mainiere celui jor dusque a la nuit oscure.</p>
                </div2>
                <div2 xml:id="d010c002" n="2">
                    <head>[X.2]</head>
                    <p xml:id="d010l2" n="1" rend="unnumbered"> Quant ce fu chouse que la nuit fu venue, il vint a sez armes et couche delez et ce comande a Nostre Seigneur
                    et fist sa proiere tel con il savoit fere, que Nostres Sires ne l'obliast pas, mes consoil li envoiast
                    tel qui profitable li fust a l'ame et au cors. Et quant il ot ce dit, si s'endort en tel point que sez
                    cuerz et ses esperis pance plus a la merci Nostre Seigneur qu'il ne fesoit a terriens socors. Quant ce
                    vint chouse qu'il fu endormiz, si vint une vois a llui qui li dit: «Lancelot, lieve sus et prant tez armez
                    et entre en la premiere nef qe tu troveras». Quant il ot ceste parole, si tresaut et ovre les eauz et
                    voit entor lui si grant clarté qu'il cuida bien qu'il fust jorz granz; mes ne demora guerez qu'ele ss'esvenoist
                    si qu'il ne set qu'ele puist estre devenue. Il lieve la main, si se saingne et se comande a Nostre Seingneur
                    puis prant sez armez et s'aparoille. Et quant il est toz armé et il ot l'espee chainte, si regarde a la
                    rive et voit une nef arivee sanz voile et sanz arvirunz; il vint cele part si entra dedanz. Et si tost
                    con il fu mis, si li fu bien avis qu'il sente totes les bones odeurs dou monde. Et alors est a cent doubles
                    puis aese qu'il n'estoit devant, car il a orendroit, ce li est avis, totes les chouses qu'il onques desirast
                    [toz] jor de sa vie: don il rant graces et merciz a Nostre Seingneur, et s'agenoille en la nef meismes
                    et dit: «Biaus pere Ihesu Crist, je ne sai don ce puet estre venu se de toi ne vient; car je ne sai se
                    je sui en terre ou en paradis terrestres». Lors s'asiet au bor de la nef et s'acote et s'endort en tel
                    soatume et en celle grant joie ou il estoit.</p>
                </div2>
                <div2 xml:id="d010c003" n="3">
                    <head>[X.3]</head>
                    <p xml:id="d010l3" n="1" rend="unnumbered"> Tote la nuit dormi si aese qu'il ne li estoit pas avis qu'il fust teus con il soloit estre, mes changiez.
                    Au maitin, quant il se lieve, il regarde tot environ lui et voit en mi la nef un lit bel et riche. Et
                    [ou] mileu de ce lit se gisoit une pulcelle morte, dun il ne paroit fors viaire seulemant. Quant il voit
                    ce, si se drece et se saigne et mercie Nostre Seingneur [f. 96v] de ce que tel conpaignie li a prestee.
                    Il vient celle part et se tret pres, con cil qui volontiers sauroit qui eie est et de ques genz eie fu
                    estrete. Il va tant amont et avai qu'il vit desos le chief un brief. Il giete la main, si le prant et
                    desloia et trove letres qui disoient: «Cest damoiselle fu suer Perceval li Galloiz e fu toz jors [vierge]
                    en volonté et en oevre. Et ce fu cele qui chanja les ranges de l'Espee a estranges ranges que Galaaz,
                    li filz Lancelot dou Lac, porte orendroit». Aprés trove ou brief tote la vie et la mainiere de la mort
                    et comant ele moruit, et comant li troi conpaignon, Galaaz et Boors et Perceval, l'ensevelirent isi con
                    ele est et la mistrent en la nef par le comandemant de la vois devine. Quant il set la verité de ceste
                    chouse, si est asez plus aises que devant, que mult a grant joie de ce que Galaaz et Boort sunt ensenble.
                    Il met jus le brief et revint au bor de la nef et prie Nostre Seingneur que ancois que cele Quiest faille
                    li doint trover Boors [et] Galaaz son fil, si qu'il li peust veoir et a eus parler.</p>
                </div2>
                <div2 xml:id="d010c004" n="4">
                    <head>[X.4]</head>
                    <p xml:id="d010l4" n="1" rend="unnumbered"> Et en ce qu'il estoit en priere de cest chouse, il regarde que la nef fu arivee devant une roiche vielle
                    et anciene et avoit au piez, desor ou la nef arive, asez preus, une chapelle petite, et devant a l'entree
                    se seoit un viez hons toz blanz et toz chenuz. Et quant Lancelot l'aparcoit si le salue de si loing con
                    il le pot oïr. Et li preudons li rint son salu asez plus viguereusemant qu'il ne cuidast que il peust
                    fere, et se lieve de la ou il seoit et vient devant le bor de la nef [et s'asiet] sor une monte de terre
                    et domande a Lancelot quels aventure l'a cele part amenee.<lb/>Et il li conte la verité de sa voie et
                    comant fortune l'a amené cele part ou il ne fu onques mes, si con il cuide. Et li preudons li demande
                    qui est il; et il se nome. Et quant il ot que ce est Lancelot dou Lac, si sse mervoille mult comant il
                    se mist en cele nef Lancelot. Si li demande qui est avec lui. «Sire, fet il, venez veoir, s'il vos plest».
                    Et il entre maintenant dedenz et il trove la damoiselle et le brief. Et quant il a leu le brief de chief
                    en chief [et] il ot parler de l'Espee as estranges ranges, si dit: «Ha! Lancelot, je ne cuidoie je tant
                    vivre que je le non de cele espee sause. Or pues tu bien veoir que tu es mescheant et mesaventuré naseste
                    (†) ou quant tu a achever cest haute aventure n'as esté ou cil troi preudons furent, que l'en cuida aucune
                    foiz a mainz vaillanz de toi. [f. 97r] Mes or est coneue chouse et aperte qu'il sont preudome et verai
                    chevalier Nostre Seingneur Ihesu Crist plus que tu n'as esté. Mes comant que tu aies fet ca en arieres,
                    je croi bien que se tu des or en avant te voloies garder de pechier mortelmant et d'aler encontre ton
                    Creator, encores porroiez tu trover pardon et misericorde enver Celui en cui tote pitiez habite, que ja
                    t'a aparillié voie de verité. Or me conte comant tu entras en ceste nef». Et il li dit. Et li preudons
                    li respont tot araumant:</p>
                </div2>
                <div2 xml:id="d010c005" n="5">
                    <head>[X.5]</head>
                    <p xml:id="d010l5" n="1"> «Lancelot, sachiez que mult t'a Nostrez Sirez mostrés grant debonairité, quant il en conpaignie de si
                    haute pulcelle et de si sainte come ceste est, t'a amené. Or garde que tu soiez chastez en pensee et en
                    oevre dez ore en avant, si que la chastee de toi s'acort a la virginité de li. Et ensi porra durer la
                    conpaignie de voz deus». Et cil li promet veraiemant de bon cuer que ja ne fera chouse don il se cuit
                    mezfer a son Creator. «Or t'en va donc, fet li preudons, que tu n'as mes garde demorer. Car, ce Deus plest,
                    par tanz vandroiz en la meison ou tu desires a aler tant et a venir». «Et vos sire, fet Lancelot, remandrois
                    vos ci?». «Oïl, fet li preudons, que si le me convient estre».</p>
                    <lb/>
                    <p xml:id="d010l6" n="2"> En ce qu'il parloient isi, si sse feri li vanz en la voile et en la nef, si qu'il [la fist partir de]
                    la roiche. Et quant li uns voit que de l'autre li convient partir, si ss'entrecomandent a Deu, et li preudons
                    s'en retorne vers sa chapelle. Mes ancois qu'il se partist de la rive, comenca a crier a aute vois: «Ha!
                    Lancelot, serjanz Damedeu, ne m'oblier pas, mes prie Galaaz, li veraiz chevalier, qui par tanz sera avec
                    toi, qu'il prie Nostre Seingneur qu'il ait de moi merci». Isi crioit li preudons aprés Lancelot; et cil
                    fu mult liez de la novelle qu'il li a dite: que Galaaz devoit estre avec lui prochainemant. Il revint
                    en la nef et se mist a cotes et a genous et recomience ses proieres et ses oraisons que Nostres Sires
                    le condue en tel leu ou il puisse fere chouse qui Li plese.</p>
                </div2>
                <div2 xml:id="d010c006" n="6">
                    <head>[X.6]</head>
                    <p xml:id="d010l7" n="1">Ensi fu Lancelot un mois et plus en la nef, que onques n'en oisi. Et se aucuns me demandoit de coi il
                    vesqui en cel termine, por ce que pain ne viande terriene n'avoit trové en la nef, li contes respont que
                    li Haut Sirez qui de la maine reput es desers le pople Israel, et qui fist oisir eve de la roche por aus
                    abevrer, sostint celui en tel mainiere que chascunz maitin, si tot con il avoit la proiere finie [et]
                    que il avoit requis le Haut Mestre et dit qu'il ne l'obliast pas, mes son pain li envoiast de chascun
                    [f. 97v] jor, come pere doit fere a fil, totes cele fois qu'il avoit dite cest proiere, si [se] trovoit
                    si pleinz et si resaissiez et garanz de la grace dou Saint Esperit, qu'i[l] li estoit avis qu'il aust
                    usé de totes les bones viandes dou monde.</p>
                    <p xml:id="d010l8" n="2"> Quant il ot grant tanz alé isi con fortune le menoit, sanz nulle fois issir hor de la nef, si l[i] avint
                    une nuit que la nef arrive delez une forest en l'orle d'un bois. Et lors si escouta et oï un chevalier
                    venir grant aleure tot a cheval, et fesoit mult grant escrois et mult grant noisse par mi la forest. Et
                    quant il vint a la rive et il vit la nef, si descendi de son cheval et li osta la selle et le frain et
                    le laisse aler quel part que il onques veut. Et puis vient a la nef et se saingne et entre dedenz, et
                    il entre armés de totes armes.</p>
                    <lb/>
                    <p xml:id="d010l9" n="3">Quant Lancelot le vit, si ne corut pas prandre sez armes, con cil qui bien pensoit que ce estoit la promesse
                    que li preudons li avoit fet de Galaaz, qui seroit avec lui et li feroit conpaignie une piece de tanz.
                    Il se drece en estant et li dit: «Sire chevalier, bien soiés vos venus». Et cil se mevoille toz quant
                    il l'ot parler. Et cil qui ne cuidoit pas qu'il aust ame leenz, li respont por ce que salué l'avoit: «Biaus
                    sire, bone aventure vos doint Diex, qui que vos soiés. Mes, por Deu, s'il puet estre dites moi qui vos
                    estes, car mult le desir a savoir».</p>
                    <p xml:id="d010l10" n="4"> Et il se nome et dit q'il a non Lancelot dou Lac. «Voir, fet li chevalier, que vos soiés li bien trovez.
                    Et non Dieu, vos desiroie je a veoir et a avoir en conpaignie seur tous ceus dou monde. Et je le doi fere,
                    car vos fust comencemant de moi». Lors oste son heaume de sa teste et le met en la nef et Lancelot li
                    dit: «Ha! Galaaz, est vos ce?». «Sire, fet Galaaz, oïl, ce sui je voiremant». Et quant il l'entant si
                    li quert les bras estendus et comence li uns a baisier l'autre et a fere si grant feste que greigneur
                    nes vos porroit en endroit conter. Lors demande li uns a l'autre de son estre, si conte chascuns de sez
                    aventures, de teles con leur estoient avenues puis qu'il se partirent de la cort. Si demorerent tant en
                    ces paroles qu'el jors fu clers et biaus.<lb/>[##&amp;lt;007&amp;gt;[[[X.7]]@7]</p>
                    <lb/>
                    <p xml:id="d010l11" n="1">Et quant li soleaus fu levés, et il s'e[n]trevirent si s'entreconuirent; et alors comence la joie entr'eus
                    granz et mervoilleuse. Et quant Galaaz vit la damoiselle qui en mi la nef estoit, si la reconuit mult
                    tost come cele qu'il avoit autre fois veue. Et lors demande a Lancelot s'il set qui cest damoiselle fu.
                    «Biaus filz, fet il, oïl, je le sai bien, car le brief qui est a son chevés en dit apertemant la verité.
                    Mes por Deu, est se voirs que vos avez mené a chief l'aventure de l'Espee as estranges ranges?». «Sire,
                    oïl. Et se vos onques ne veistes l'Espee, veés la vos ci». Et quant Lancelot la regarde, si pance bien
                    que ce [f. 98r] estoit elle; si la prant par le heut et comence a baisier et le pon et l'espee.</p>
                    <p xml:id="d010l12" n="2"> Et lors requiert a Galaaz que il li die comant il la trova et en quel leu. Et il li conte maintenant
                    la mainiere de la nef que la feme Salemons fist jadis fere, et la mainiere des trois fuisiaus et comant
                    Eve, la premiere mere, avoit plantés les aubres, don li fuseaus estoient de naturel coleur blanc et vert
                    et vermoil. Et quant il li a tot conté la mainiere de la nef et des letres qu'il troverent dedenz, si
                    dit Lancelot que onques si haut aventure ne si mervoilleuse n'avint a chevalier con il leur ert avenue.</p>
                    <lb/>
                    <p xml:id="d010l13" n="3"> En celle nef demora Galaaz et Lancelot ses peres demi anz et plus en tel mainiere qu'il n'avoit celui
                    qui de tot son pooir n'atendist a son Seigneur servir et honorer. Et maintes fois ariverent as illes estranges
                    long de gent la ou il ne reperoient se bestes sauves non, ou il troverent aventures granz et mervoilleuses
                    qu'il menerent a chief por lor proesse et por la grace dou Saint Esperit, qui en toz leuz lor edoit. Et
                    si ne fet pas li contes dou Saint Graalz mencion, por ce que trop i convenist a demorer qui tot vousist
                    raconter quant qu'il leur avint.</p>
                </div2>
                <div2 xml:id="d010c008" n="8">
                    <head>[X.8]</head>
                    <p xml:id="d010l14" n="1" rend="unnumbered"> Aprés la Pasque, au tenz novel que totes rienz se treent a douceur et que li oselet chantent par mi le
                    bois leur douz [f. 98v] chanz et divers par le comencemant de la dous saision, et totes rienz se treent
                    adone plus a joie que a autre tanz, en celui terme leur avint [un jor] a ore de medi qu'il ariverent en
                    l'orele d'une foreste devant une crois. Et lors si virent isir de la forest un chevalier armé d'unez armez
                    blances, et fu montés mult richemant et menoit en destre un grant cheval blanc. Et quant il vit la nef
                    arivee, il vint cele part [et salua les deus chevaliers de par] le Haut Mestre, et dit a Galaaz: «Sire
                    chevalier, asez aves esté avec vostre pere. Isiez de celle nef et montés en vostre cheval, qui biaus est
                    et bons, et alez ou aventure vos menra, quirant lez aventurez dou roiaume de Logrez mener a chief».</p>
                </div2>
                <div2 xml:id="d010c009" n="9">
                    <head>[X.9]</head>
                    <p xml:id="d010l15" n="1" rend="unnumbered"> Quant il ot ceste parole, si cort a son pere et le baise mult doucemant et li dit: «Biaus dous pere,
                    je ne sai se je vos verrai ja mes. Au verai Ihesu Crist vos comant je qui vos mantiengne en sui servise».
                    Et lors comence li unz et li autres a plorer. Et en ce qu'il fu oisus de la nef et montez ou chevalz,
                    vint une vois entr'aus qui dit: «Or prant chascuns de bien fere, car li uns de vos deus ne verra ja mes
                    l'autre devant le grant jor espoentable que Nostres Sires raindra a chascun selonc ce qu'il aura deservi».
                    Quant Lancelot entent cest paroles, si dit tot en plorant: «Filz Galaaz, [puis] qu'il est isi que je me
                    depart de toi a toz jors mes, prie le Haut Mastre qu'il ne me laist departir de son servise, mes en tel
                    mainiere me gart que je soe serjanz terrienes et spiriteus». Cil respont: «Nulle priere n'i vaut [autant
                    come le vostre». Maintenant] se depart li uns de l'autre. Si entre Galaaz en la forest; et li vainz se
                    fu feruz en la nef Lancelot grant et mervoilleuz, qui l'ot mult tost eslongé de la rive.<lb/>Ensi est
                    Lancelot en la nef toz seuz, forz dou corz a la damoiselle. Et erra bien un mois entier par mi la mer
                    en tel marniere qu'il dormi petit et reposa, ainz pria toz jors Nostre Seingneur en plorant mult tendremant
                    que il en tel leu le menast ou il aucune chose dou Saint Graalz peust veoir.</p>
                </div2>
                <div2 xml:id="d010c010" n="10">
                    <head>[X.10]</head>
                    <p xml:id="d010l16" n="1">Un soir entor mie nuit li avint qu'il arriva devant un chastel qui mult estoit riches et biaus et bien
                    seant de totes chousez; derrieres le chastel avoit une porte qui avroit devers l'eve et estoit ades overte,
                    de nuit et de jorz. Ne de cele part n'avoient cil de leenz garde, car il i avoit [deus lions qui gardoient
                    l'entree li uns devant l'autre], en tel mainiere que nuz ne pooit entrer leenz se par elz non, por coi
                    vousist entrer par cele part. Cil soir la lune [luisoit] si cler que asez i pooit en veoir long et pres.</p>
                    <p xml:id="d010l17" n="2"> Maintenant oï une vois qui [f. 99r] dit: «Lancelot, is de cele nef et entre en cel chastel ou tu veras
                    grant partie de ce que tu dois veoir et que tu desire». Quant il oï ceste parole, si cort a sez armez
                    et les prant, ne li lasse nulle chouse qu'il aust aportee.</p>
                    <p xml:id="d010l18" n="3"> Et quant il est isus et venus a la porte et il voit deus leunz, si cuide bien qu'il ne se puisse partir
                    sanz meslee. Si met la main a l'espee et s'aparoille de defandre. Et en ce qu'il ot tret l'espee, il regarde
                    contremont et voit une main venir tote enflamee qui lle feri si duremant sor le bras que l'espee li vola
                    de la main. Et lors oï une vois qui li dit: «Ha! honz de pouvre creance, por coi te fiez tu plus en t'espee
                    que en ton Creator? Mult es chaitif que cuide que Cil, en cui servise tu es entrés, ne te peusse garentir,
                    et [qu'il ne puisse] plus valoir qui t'espee».</p>
                </div2>
                <div2 xml:id="d010c011" n="11">
                    <head>[X.11]</head>
                    <p xml:id="d010l19" n="1">Or est si esbaiz de ceste parole et de la main qu'il ot veue, qu'il chaï a terre toz estendus et si atornez
                    qu'il ne set s'il est nuit ou jor. Mes a chief de piece se drece et dit: «Biaus pere Ihesu Crist, vos
                    merci et aor de ce que vos me dingnés reprandre. Or voi je bien que vos me tenés a vostre serjanz, car
                    vos me mostrés singne de ma mescreance».<lb/>Lors reprant s'espee et la met ou fuerre et dit que par lui
                    ne sera hui mes hostee, ainz se metra en la merci de Nostre Seingneur et, se il li plest qu'il muire,
                    ce sera sauvamans a sa ame, et s'il n'eschanpe il li sera torné a trop grant honeur. Lors fist le singne
                    de la sainte crois en mi son vis et se comande a Nostre Seigneur et vient as leunz. Et cil s'assient maintenant
                    qu'il [le] voient venir, ne ne font senblant qu'il li voillent nul mal fere. Et il se passe par mi eus
                    que il ne tochent a llui, si entra dedanz la mestre rue et se va tot contremont le chastel, et tant qu'il
                    vint a la mestre forteresse de leenz.</p>
                    <p xml:id="d010l20" n="2"> Il estoient tuit couchié par mi le chastel, car il pooit bien estre entor la mie nuit, si dormoient tuit.
                    Et il vient au degres dou palez, si monte contremonte tant qu'il vint en la grant sale si armez con il
                    estoit. Et quant il fu amont, si regarde loing et pres, mes il n'i vit home ne feme, don il se mervoille
                    mult que si grant palés ne si bele sale con il voit ne cuidoit il mie veoir sanz genz. Lors se passe outre
                    et pance qu'il ira tant qu'il trovera aucune geant qui lli diroit ou il est arivé, car il ne set en que
                    païs il est.</p>
                </div2>
                <div2 xml:id="d010c012" n="12">
                    <head>[X.12]</head>
                    <p xml:id="d010l21" n="1" rend="unnumbered"> Tant a alee que il vint vers une chambre don li uis estoit clous et serrez [f. 99v] mult bien. Et il
                    met la main si le cuide deffermer, mes il ne puet valoir a ce qu'il i puisse entrer. Lors escoute, si
                    ot une vois en la chambre qui chantoit si doucemant qu'il ne senbloit mie que ce fust de mortel chouse,
                    mes d'esperiteuz. Il li estoit aviz qu'ele disoit: «Gioire et loange et honeur soit au Pere dou del».
                    Quant il oï ce que la vois disoit, si li atendroie mult li cuers, et s'agenoille devant la chambre, car
                    bien pansa que li Sains Graals i soit. Si dit tot en plorant: «Biaus pere Ihesu Crist, se onques fis chouse
                    en ceste voie qui te plaust, Sire, par ta pitié ne m'aies si en despit qu tu ne me facez aucune demostrance
                    de ce que je vois querant». Et maintenant que il ot ce dit, vit li huis de la chambre overt, et a l'ovrir
                    que il fist avint qu'il en isi une si grant clarté con se li soleauz meismez feis leenz son estaige, et
                    de cele grant clarté qui de leenz isoit fu tote la maison si clere cum se tuit li girge dou munde i fussent
                    espris. Et quant il voit ce, si a si grant joie et si grant desir de veoir don cele clarté n'est ne vient
                    qu'il en oblie totes chouses. Si vient a l'uis de la chambre et voit entrer quant une vois li dit:</p>
                </div2>
                <div2 xml:id="d010c013" n="13">
                    <head>[X.13]</head>
                    <p xml:id="d010l22" n="1">«Fui, Lancelot, n'i entrer mie, car tu nous dois mie fere. Et se tu sor cestui defanz i entrez, tu t'en
                    pentiras». Quant il ot ce, si sse tret arrieres mult dolanz con cil qui mult volontiers i entrast, mes
                    totes voies se refrant por le comandemant qu'il a oï.</p>
                    <p xml:id="d010l23" n="2"> Et regarde dedanz [la] chambre et voit seur une table d'argiant le Saint Vaisel covert d'un samit vermoil.
                    Lancelot vit tot entor angels qui aministroient en tel marniere que li un tenoient crois et aornemens
                    d'autel, [et li autre tenoient encensiers d'argent et cieges ardanz], et n'en i avoit nus iluec qui ne
                    servist d'aucune mestier. Et devant le Saint Vasel estoit uns preudome revestu come prestres et senbloit
                    bien qu'il fust auci con ou sacremanz de la messe. Et quant ce fu chouse qu'il voit lever Corpus Domini,
                    si fu avis a Lancelot que desus le mains au preudome en haut avoit trois homes don li dui metoient le
                    plus joene par semblant entre les mains ou preudome et il le levoit en haut et faisoit senblant qu'il
                    le montrast au pople.</p>
                    <p xml:id="d010l24" n="3"> Et Lancelot qui regarde ceste chouse ne se mervoille pas petit, car il voit que li prestres ert si chargiez
                    de la figure que il tenoit que il li estoit avis que il deust cheoir a terre. Et quant il voit ce, si
                    li voust aler aidier, que il li estoit avis qe nus de ciaus qui estoient entor lui ne le voloient aler
                    secorre. Et lors a si grant talant d'aler li aidier qu'il ne [f. 100r] li sovient dou defains que li avoit
                    esté fes que il n'i meist ja le piés.</p>
                </div2>
                <div2 xml:id="d010c014" n="14">
                    <head>[X.14]</head>
                    <p xml:id="d010l25" n="1">Lors vint a l'uis bon pas et dit: «Biaus pere Ihesu Crist, ne me soit establi a pene ne a dapnacium se
                    je vois aidier a cel preudoens, que mestier en a». Lors entra dedanz et s'adrece vers la table d'argiant.</p>
                    <p xml:id="d010l26" n="2"> Et quant vint pres, si sant un sofie devant ausi chaut, ce li est avis, con s'il fust entrezmeslees de
                    feu, qui le feri en viaire si duremant qu'il li fu bien avis que li aust le viaire ars et bruisé. Lors
                    n'a pooir d'aler avant, con cil qui est tels atornés qu'il a perdu le pooir dou cors et dou veoir et del
                    oïr, ne n'a sor lui menbre dun aidier se puisse. Et lors sent pluseurs mains qui le prenent et amont et
                    aval et len portent hors a l'uis de la chambre et le laissent iluec.</p>
                    <lb/>
                    <p xml:id="d010l27" n="3"> Et l'endemain quant li jor aparut biaus et clers et cil de leenz furent leve et il troverent Lancelot
                    gisant devant l'uis, si sse mervoillerent ce que pooit estre. Si le semonent de lever, mes il ne fet nul
                    senblant qu'il les oit, si ne se remue ne poi ne grant. Quant il voient ce, si dient qu'il est mort, si
                    le desarmerent tost isnelemant et regardent [et] acostent au pis hainz, si trovent qu'il est encor toz
                    pleinz de vie, mes il n'a pooir qu'il parole de rien, ains est ausi con une mote de terre. [Et cil le
                    prenent et le portent entre] bras en une des chanbre [f. 100v] de leenz et le coucherent en un lit, mult
                    long de gent, por la noise qe maus ne li feist. Si en prenent garde si con il en puent et sont tot jor
                    devant lui, et l'araisonent maintes fois por savoir s'il parleroit. Mes il ne leur respont ne ce ne qoi,
                    ne ne fet senblant que il onques aust parlé jor de sa vie. Et il regarderent et tastrent as pous et as
                    veines et troverent q'il n'estoit mie mors. Lors dient entr'aus: «Mervoille est de cest chevalier qui
                    est toz vis et si ne puet parler». Et li autre dient qu'il ne sevent don ce puist avenir, se ce n'est
                    aucune [venjance ou aucune demostrement] de Nostre Seingneur.</p>
                    <lb/>
                    <p xml:id="d010l28" n="4"> Tot le jor furent devant lui, et l'endemain et li tiers et li quarz ausint. Et disoient li uns qu'il
                    estoit vif et li autres [qu'il estoit mors. Et un vielz hons] qui illuec estoit et qui assez savoit de
                    fisique et mult s'entremetoit des micines: «Je vos di, fet li preudome, veraiement qu'il n'est mie mors,
                    ainz est ausi plainz de vie come li plus fors de nos toz; por ce lou ge bien qu'il [soit] gardez bel et
                    richemant tant que Nostres Sires li remerst en la force ou il a autre fois esté. Et lors saura en verité
                    de lui, et que il est. Et certes, se je onques soi rien, je croi qu'il a esté et est uns des bon chevalier
                    dou monde et sera ancors, s'il plest a Nostre Seingneur: car de mort n'a il encors garde, si con il me
                    senble; ce ne vos di ge mie qu'il ne puist assés languir isi con il est ores».</p>
                </div2>
                <div2 xml:id="d010c015" n="15">
                    <head>[X.15]</head>
                    <p xml:id="d010l29" n="1">Ensi dit li preudome de Lancelot, con cil qui mult est saiges et preudome. Si ne dit onques chouse qui
                    voire ne fust tot ausi apertemant con il l'avoit devisé. Que cil de leenz li regarderent en tel mainiere
                    .XXIIII. jors que onques ne buit ne ne manja ne n'isi parole de sa boiche ne ne remua ne pié ne main ne
                    menbre qu'il aust, ne ne fist senblant por chouse qui dehors aparust qu'il fust en vie. Et neporquant
                    totes les foiz que len metoit sor lui sa main, conosoit en bien qu'il est en vie. Si le plangnent tuit
                    et totes mult duremant et disoient entr'aus: «Deus, que doumage de cest chevalier qui tant senbloit valant
                    et preudome et tant ert biaus chevalier de son aage. Et or l'a Dex mis en tel paine et en tel chart[r]e
                    con il est!».</p>
                    <p xml:id="d010l30" n="2"> Ensi disoient mainte foiz cil de leenz et en ploroient maintez foiz; ne tant ne le savoient regarder
                    q'il le coneusent. Et neporquant maint chevalier avoit leez qui tantez fois l'avoient veu que le deusent
                    bien conoistre.</p>
                    <lb/>
                    <p xml:id="d010l31" n="3"> Mes en tel estat et en tel mescheance vit Lancelot leenz .XXIIII. jorz que tos cil qu'iluec estoient
                    ne atendroient se la mort non. Avint un jorz endroit midi [f. 101r] qu'il ovri les eaus; et quant il vit
                    les genz si comenca a ffere trop grant duel et dit: «Ha! Diex, por coi m'avez vos esvillié? Tant estoie
                    plus aese que je ne sui ore! Ha, biaus pere Ihesu Crist, qui porroit estre bons aurez et tant preudons
                    que il apertemant lez granz repostaillez de vos secrez peust veoir, la ou mi regart pecheor et me vuez
                    chuchiee de la tres grant orduire fu ensorbee?».</p>
                </div2>
                <div2 xml:id="d010c016" n="16">
                    <head>[X.16]</head>
                    <p xml:id="d010l32" n="1"> Quant cil qui entor lui estoient oent ceste parole, si ont trop grant joie et le demandent qu'il a veu.
                    «Je ai, fet il, veu si grant mervoillez et si granz bone aventure que ma langue ne vos porroit mie descovrir,
                    ne mes cuers meismes penser cun grant chouse terriene mes espiriteus. Et se ma male ovrez et mes pecchiez
                    ne fust, je eusse encor plus veu la ou je perdi la veue de mes euz et le pooir dou cors por la grant malaurté
                    et par la grant desloiautés que Deus avoit veue né en moi».</p>
                    <lb/>
                    <p xml:id="d010l33" n="2">Lors dit a ciaus de leenz: «Biauz seingneur, je me mervoill mult de ce que je me sui isi trovez. Car il
                    ne me sovient pas comant je fui mis ici, ne en quel mainiere». Et il dient tot ce que il avoient veu de
                    lui et comant il avoit demoré vint et quatre jors avec auz en tel mainiere que il ne savoient se il estoit
                    mors ou vif.</p>
                    <p xml:id="d010l34" n="3"> Et quant il ot cele parole, si sse comence a porpenser por quel mescheance il avoit tant demoré en tel
                    estat. Et quant il se pense si voit qu'il ot ou terme de .XXIIII. anz servi a l'enemi, por coi Nostre
                    Sire le mist en tel penitence que il ot perdu par .XXIIII. jors le pooir dou cors et des menbres.</p>
                    <p xml:id="d010l35" n="4"> Lors regarde devant lui et voit la here qu'il avoit portee pres d'un an, don il se voi or desvestus.
                    Si l'en poise mult, car il li ert avis qu'il ot en ceste chouse mesfet et enfret le veu.</p>
                    <p xml:id="d010l36" n="5"> Et cil li demandent comant il est. Et il respont que il se sant sainz et haitiez, la merci Nostre Seingneur.
                    «Mes por Deus, fet il, dites moi en quel [leu je sui». Et il li dient qu'il est ou] chastel de Corbenic.</p>
                    <lb/>
                    <p xml:id="d010l37" n="6"> Et maintenant vint une damoiselle devant lui que li aporta robe de lin fresche et novelle; et il ne la
                    voit vestir, ainz prant la here. Et quant cil qui entor lui estoient virent ce, si li dient: «Sire chevalier,
                    vos poez bien laissier la here, que vostre queste est achevee. Por neant vos i travaillierés plus por
                    querire le Saint Graal; bien sachiez que mes n'en veirrés plus que [f. 101v] veus en avez. [Or nos ameint
                    ça qui plus] en doit veoir Nostre Sire».</p>
                </div2>
                <div2 xml:id="d010c017" n="17">
                    <head>[X.17]</head>
                    <p xml:id="d010l38" n="1">Por ceste parole n'en vout il rien fere, ainz prant la here, se la mest, et puis la robe de lin par desus,
                    et aprés lonc robe d'escarlatte tel con cil li aporterent.</p>
                    <p xml:id="d010l39" n="2"> Quant il s'est vestu et aparoillez et levez de son lit, si le vient veoir tuit cil de leenz et tienend
                    a grant mervoille ce que Deus a fet de lui. Si ne l'ont guerez regardez quant il le conoissient et dient:
                    «Ha! messire Lancelot, est vos ce?». Et il dit que ce est il. Et lors comence par leenz la joie granz
                    et mervoillouse. Si vint tant les novelles as unz et as autrez que li rois Pellez en ot parler; si li
                    dit un chevalier:</p>
                </div2>
                <div2 xml:id="d010c018" n="18">
                    <head>[X.18]</head>
                    <p xml:id="d010l40" n="1">«Sire chevalier, mervoille vos puis dire». «De quoi?», fet li rois. «Par foi, li chevalier qui tant a
                    cheenz geu come morz est orendroit levez de son lit sainz et aitiez; et sachiez que ce est messire Lancelot
                    dou Lac». Quant li rois l'entent, si est mult liez et se leva maintenant et le vent veoir. Quant Lancelot
                    le veit venir, si se drece contre lui et li dit que bien soit il venuz; si li fet mult grant joie.</p>
                    <p xml:id="d010l41" n="2"> Et li roiz fet ausi a llui e li dit novellez que sa belle fille estoit morte, cele en cui Galaaz fu engendrez.
                    Si en poisa mult a Lancelot, por ce que si jentil feme estoit et estrete de si haut lingnage.</p>
                    <lb/>
                    <p xml:id="d010l42" n="3"> Quatre jors demora Lancelot leenz, don li rois fist mult grant joie et mult grant feste, car longuemant
                    avoit desiré qu'il tenist Lancelot avec lui. Au quint jor se furent asis au desner en la mestre sale de
                    leenz, et lors fu si avenu que li Sains Graal avoit ja si rienpliez lez salez mervoilleusemant de totez
                    bones odeurs que nus hons le porroit penser. En ce [qu'il manjoient lor avint une aventure] qu'il tindrent
                    a mult grant mervoille. Car il virent tot apertemant clore les hus deu palés sanz que nus n'i meist la
                    main: si en furent esbais tuit cil qui le virent. Et un chevalier qui dehors estoit armez de totes armez
                    et fu montés seur un grant cheval, vint devant li uis et comence a crier: «Ovrez, ovrez». Cil de leenz
                    ne li voustrent ovrir les huis. Et cil crie totes voies; et tant leur enuie que le rois meismes se leva
                    de son mangier et vint a une des fenestres dou palez, de cele part ou li chevalier estoit. Si le regarde
                    et quant il le voit atendant [devant] l'uiz, si li dit: «Sire chevalier, vos n'i entrerois; ja nus qui
                    si haut est montez com voz estes rientrera deenz, tant con li Saints Vaiseaus i soit qui encor i est.
                    Mez alez vos en vostre païs, car certez voz n'estez pas des chevalier de la Queste, ainz estes de ceus
                    qui ont laissez le servise Ihesu Crist et se sunt mis ou servise a l'enemi».</p>
                    <lb/>
                    <p xml:id="d010l43" n="4"> Quant il ot ceste parole, si est mout engoiseuz, [f. 103r] et tant a grant duel qu'il ne set qu'il doie
                    fere, fors tant qu'il s'en torne. Et li rois le rapele: «Sire chevalier, puis qu'il est isi que vos estes
                    ca venus, je vos pri que vos me diez qui vos estes». «Sire, fet il, je sui dou roiaume de Logres, et ai
                    non Hestor de Mares et sui frere Lancelot dou Lac». «E non Dieu, fet li rois, or vos conois je bien; si
                    sui or plus dolanz de vos que je n'estoie devant, car il ne m'en chaloit guaires, mez or m'en chaut il
                    por amor de vostre frere qui ceenz est».</p>
                    <lb/>
                    <p xml:id="d010l44" n="5"> Quant Hestor entent que ses freres est leenz, li hons el siecle qe il plus doutoit por la grant amor
                    qu'il avoit en lui, si dit: «Ha! Deus, or doble ma honte et croit plus et plus! Or me feré je ja mez tant
                    hardiz que je devant mon frere viengne, puis que je falli a ce ou li preudome et li valant chevalier ne
                    faudront pas. Voirement me dit voir li preudome dou tertre, cil qui dit a moi et a monseingnor Gau[vain]
                    la senefiance de nos songes».</p>
                </div2>
                <div2 xml:id="d010c019" n="19">
                    <head>[X.19]</head>
                    <p xml:id="d010l45" n="1">A tant s'en isi hors de la cort et s'en ala par mi le chastel si grant alehuire con il puet dou cheval
                    traire. Et quant cil dou chastel le voient isi foïr, si escrient tuit aprés lui et le vet huiant et maudisant
                    l'eure que il fu nés, et clament mauvez chevalier recreant; et il n'a si grant duel que il voudroit bien
                    estre mors. Si s'en va fuiant tant qu'il vint hors dou chastel, et maintenant se fert dedanz en la forest
                    la ou il la voit plus espesse.</p>
                    <p xml:id="d010l46" n="2"> Et li rois Pellés revint a Lancelot si li dit la novelle de son frere; don il est si dolanz qu'il ne
                    set que il doie fere. Si ne s'en puet tant celer que cil de leenz ne s'en apercoient a ce qu'il voient
                    les lermes coler tot contreval la face. Et por ceste chouse si ss'en repant mult duremant il rois de ce
                    qu'il avoit dit; ne il ne l'aust mie dit en nulle marniere se il cuidast qu'il s'en deust corrocier.</p>
                    <lb/>
                    <p xml:id="d010l47" n="3"> Quant il orent mangié, Lancelot dit au roi qu'il li facce aporter ses armes, car il s'en veut aler ou
                    roiaume de Logrez, ou il ne fu bien a passé un an. «Sire, fet li rois, je vos pri que vos me pardognez
                    de ce que je vos aporté le novellez de vostre frere». Et il dit q'il pardone volontiers. Et li rois comande
                    que len li aporte sez armes, et len li aporte. Et Lancelot les prant. Et quant il est armés et apareilliez
                    qu'il n'i a que del movoir, li rois li fet amener en mi la place un cheval grant et mervoilleus et fort
                    et isnel; et li dit que il monte, et il si fet. Et quant il est montés si a pris congié a toz ceus de
                    leenz; si se part et chevauche grant jornez par les estranges terres.</p>
                    <lb/>
                    <p xml:id="d010l48" n="4"> Un soir avint qu'il herberja en une blance abaie, ou li frere li [f. 103v] firent grant honeur por ce
                    que chevalier erranz estoit. Au maitin, quant il ot oï messe et il vout isir dou moster, il regarde seur
                    destre devant un grant autel et vit une tonbe trop riche et trop belle qui estoit fete nouvellemant, ce
                    li sembloit. Il torne cele part por veoir que ce est. Et quant il la vit de si mervoilleuse faciun, si
                    set bien que desoz gisoit riches princes et puissanz. Il regarde vers le chief, si vit letres que disoient:<lb/>CI
                    GIST LI ROIS BAUDEMAGUS DE GORRE, QUE GAU[VAINS] LI NIEZ LI ROI ARTUS OCIST.<lb/>Et quant il voit ce,
                    si n'est pas petit dolanz, que mult amoit le rois Baudemagus de grant amor. Et se ce fust un autres que
                    messire Gau[vain] qu'il l'aust ocis en tel marniere, il n'eschanpast ja se par la mort non. Si en pleure
                    tendrement et fet duel mervoilleus et dit que trop est cist doumages dolereus a ciaus de la maison le
                    roi Artus et [a] mainz autres preudomes.</p>
                </div2>
                <div2 xml:id="d010c020" n="20">
                    <head>[X.20]</head>
                    <p xml:id="d010l49" n="1" rend="unnumbered"> Celui jor remest Lancelot leenz mult dolanz et corrociez por amor dou preudome qui mainte honeurs li
                    avoit fet a sa vie. A l'endemain, quant il fu armez et montez, si comande les freres a Dieu et se mist
                    en son chemin. Et erra tant par sez jornez isi con aventure si le meine qu'il vint la ou ……</p>
                </div2>
                <div2 xml:id="d010c021" n="21">
                    <head>[X.21]</head>
                    <p xml:id="d010l50" n="1">[f. 4r] [Quant vint a hore de vespres, si comença li tens a oscurcir et a changier, et uns venz leva granz
                    et merveilleus qui se feri par mi le palés: si fu pleins] de si grant chaleur que li pluseur d'uns cuiderent
                    bien estre tuit ars et brusé, et mains en i avoit que chairent pai[s]mé de la grant peor que il orent.</p>
                    <p xml:id="d010l51" n="2"> Et maintenant descendi une vois entr'aus qui li dit: «Cil qui ne dovient seoir a la table Ihesu Crist
                    si s'en aillent tuit hors de leenz, que ja serunt repau li verai preudome et li verai chevalier de la
                    viande desceinte dou ciel».</p>
                    <lb/>
                    <p xml:id="d010l52" n="3">Quant il oirent cele parole si ss'en isirent hors de leenz sanz plus atendre, fors que li rois Pellés,
                    qui mult estoit preudome et de sainte vie, et Elyezer ses fius, et une pucele qui estoit leur niece, la
                    plus religieuse chouse et la plus sainte, la plus debonaire que len saust au jor en nulle terre. Et avec
                    ce remestrent li troi conpaignon por veoir quel demostrance Nostres Sires leur voudroit fere.</p>
                    <p xml:id="d010l53" n="4"> Quant il orent un poi esté, si voient venir par mi l'uis dusque .VIIII. chevaliers armés; il ostent leur
                    armes et vienent a Galaaz, si li enclinent et dient: «Sire, mult avons esté hasté por vos tenir conpaignie
                    a la table ou li haus mangiers sera departis». Et il dit qu'il sont bien venu a tenz car ausi n'a il guerez
                    qu'il vindrent leenz. Lors s'asient tuit en mi le palés; et lors leur demande Galaaz don il sunt. Et li
                    troi dient q'il sunt de Gaule, et li autre troi dient qu'il sunt d'Irlande, et li autre troi dient qu'il
                    sont de Denemarche.</p>
                </div2>
                <div2 xml:id="d010c022" n="22">
                    <head>[X.22]</head>
                    <p xml:id="d010l54" n="1"> En ce qu'il parloient entr'aus si virent isir d'une chambre uns lit de fust que quatre damoiselle portoient.
                    Et [en] ce lit gisoit un preudome malades et deshaitiés par senblant, et avoit une corone d'or en son
                    chief. Et quant il drece la teste si dit a Galaaz: «Sire, bien soiés vos venus! Mult vos avons desiré
                    a veoir et atendu vostre venue e[n] tel poine et [en] tel anguisse c'uns autres home ne paust pas avoir
                    soufert si longuemant. Mes, [si] Deus plest, or est venuz li fines que ma dolour ert changiés, que trespasserai
                    de ceste siecle si con il m'est promis lonc tanz a».</p>
                    <lb/>
                    <p xml:id="d010l55" n="2">Endementiers qu'il disoient ceste parole, si oïrent une vois qui dit: «Cil qui n'a esté conpaignons de
                    la Queste de cest Saint Vasiel si se departe de ceenz: car il n'est mie drois qu'il remaingne plus». Si
                    tost con ceste parole fu dite s'en ala li rois Pellés et Liazer se fiuz et la pulcelle.</p>
                    <p xml:id="d010l56" n="3"> Et quant li palez fu vuidiez forz ceus qui se tenoient a conpaignons de la Queste, et maintenant fu avis
                    a ceus qi remex i furent qui de vers le ciel vint un home toz revestuz en senblance d'evesque [f. 4v]
                    et ot croce en sa main et mitre en son chief; si le portoient quatre angeles entre leur bras en une trop
                    riche chaiere et l'asistrent devant la table d'arjant seur coi li Sainz Graalz estoit. Li home qui en
                    senblance d'evesque fu aportez avoit lettres en mi son front qui disoient: «Veez ci Josephes, li premier
                    evesque de crestiens, aprés la Surecion Ihesu Crist, celui meismes que Nostres Sires sagra en la cité
                    de Sarras ou palés espiritel». Li chevalier qui se voient [conoissent] bien les lectres, mes il se mervoillent
                    mult ce que puet estre, car cil Josephes don cele lectres parloient estoit trespassez dou siecle plus
                    avoit de tro[is] cent anz. Et il parole maintenant a ceus et leur dit: «Ha! chevalier et serjant Ihesu
                    Crist, ne vos mervoillez pas se voz me veez devant vos isi con je sui a cest Saint Vasel; car je servoie
                    quant je estoie terrienz serjanz et ausi i serf je or quant je sui espriteus».</p>
                </div2>
                <div2 xml:id="d010c023" n="23">
                    <head>[X.23]</head>
                    <p xml:id="d010l57" n="1">Quant il ot ce dit, si se tret vers la table et se met a cotez [et] a genous devant l'autel; et quant
                    il ot enluec grant partie esté si [escoute et] ot li huis de la chanbre flatir mult durement. Et il esgarde
                    cele part, et ausi font tuit li autre: si voit isir les angeles qui Joseph avoient aporté; don li dui
                    portoient dui cierges, et li autre une toaille dou samit vermoill, et li quars une lance qui sangloit
                    si mervoilleusement que les gotes en cheoit [f. 5r] tote contreval en une boite qu'il tenoient en l'autre
                    main.</p>
                    <p xml:id="d010l58" n="2"> Li dui mistrent li cierges seur la table et li autres la toaille lés le Vesel; et si tost con il ont
                    ce fet, Joseph se leva et tret un poi en sus la lance dou Saint Vaisel que li angles avoie mise de lez.</p>
                    <p xml:id="d010l59" n="3"> Et lors comence qu'il entrast ou sacremant de la messe. Et quant il ot demoré un petit, si prist dedanz
                    le Saint Graal une oblee qui [ert fete en senblance de pain. Et au lever que il] fist desendi de vers
                    le ciel une figure come en senblance d'enfant, et avoit le viaire ausi vermoill et ausi enblui come feu…</p>
                    <lb/>
                    <p xml:id="d010l60" n="4"> … [Si poez bien dire que buer vos estes traveillié, car vos en recevroiz hui le plus haut loier que]
                    onques chevalier receussent».</p>
                </div2>
                <div2 xml:id="d010c024" n="24">
                    <head>[X.24]</head>
                    <p xml:id="d010l61" n="1"> Quant il a ce dit, si s'esvenoi d'entr'eus, qu'il ne sorent onques qu'il estoit devenus. Et cil s'assient
                    maintenant a la table a mout grant peor et pleurent si tendrement que leur facez en furent totes moilliez
                    des larmes qui des eauz leur cheoient.<lb/>Et lors escoutent si voient isir dou Vaisel un home ausi come
                    tot nu, et avoit les mainz et les piez tot sanglant et le cors, et lors dit: «Mi chevalier et mi loiaus
                    serjanz et mi fil que en mor[tel vie estes devenu espiritel]…</p>
                    <lb/>
                    <p xml:id="d010l62" n="2"> … [f. 5v] [Et ausi fist chascuns] des autres, ne il nen i a nul d'aus a cui ne fust avis que len li meist
                    un home en la boiche en senblance de pain. Et quant il orent receu tuit la haute viande, qui tant leur
                    senbloit douce et debonere qui leur estoit avis que totes les soatumes dou monde ne que len porroit nomer
                    de la langue lors fussent entrés dedanz le cors.</p>
                </div2>
                <div2 xml:id="d010c025" n="25">
                    <head>[X.25]</head>
                    <p xml:id="d010l63" n="1"> Cil qui si les ot repaus dit a Galaaz: «Fius si nes et si espurgés de totes mauvestiez come terriens
                    home puet estre, se[z] tu que je tieng en [mes mains]?»…</p>
                    <lb/>
                    <p xml:id="d010l64" n="2">… «[Et sez tu por quoi il s'en part? Por ce qu'il n'est mie] servis ne honorés a son droit par ceus de
                    cest terre. Ainz se sunt torné as vilenies seculers, tot soit il isi q'il ont toz jorz vescu de la grace
                    de cest Saint Vaisel. Por ce qu'il le ont si malemant guererdoné, les desvest je de la grant honeur que
                    je leur en ai fet.</p>
                    <p xml:id="d010l65" n="3"> Et por ce voil je que tu t'en ailles le matin droit a la mer, et iluec troveras la nef ou tu preis l'Espees
                    as estranges ranges. Et por ce que tu n'ailles seus, voil je que tu moinez avec toi Perceval et Boors.
                    Et neporquant por ce que je ne voil mie</p>
                    <p xml:id="d010l66" n="4"> …</p>
                </div2>
                <div2 xml:id="d010c026" n="26">
                    <head>[X.26]</head>
                    <p xml:id="d010l67" n="1"> [f. 104r] «Prenez le plus joene des trois conpaingnons, s'il vos gardera bien et governera tant con il
                    sera avec vos». Il firent le comandement a la vois; si pristrent Galaaz et le firent seingneur d'aus,
                    et li mistrent la corone ou chief. Don il li en pesa mult; mes por ce qu'il voit qu'il li convenoit fere,
                    l'otroia, car autremant l'aussent il ocis.</p>
                    <lb/>
                    <p xml:id="d010l68" n="2"> Quant il fu venus a terre tenir, si fist par desus la table d'arjant une arche d'or et des pierres precieuses
                    que covroit le saint Vaisel. Toz les maitins, si tost con il estoit levés et ses conpaignons, si venoient
                    devant le saint Vaisel et s'agenoillierent et fesoient leur proiere et lors oraisons.</p>
                    <lb/>
                    <p xml:id="d010l69" n="3">Et quant il vint au chief de l'an, a selui jor meismez que il avoit porté corone, il se lieva bien maitin
                    entre lui et sez conpaignons. Et quant il furent venu ou palez espiritel, il regarderent devant le saint
                    Vaisel et virent un home revestu en senblance d'evesque et estoit a genois devant l'autel et batoit sa
                    coupé, et avoit entor lui si grant conpaignie d'angelz con se se fust Ihesu Crist. Et quant il ot grant
                    piece esté a genous, si sse leva et comenca la messe de la glorieuse Dame.</p>
                    <p xml:id="d010l70" n="4"> Et quant il vint au segré de la messe, que li preudome ot osté la plataine qui devant le saint Vaisel
                    estoit, si apelle Galaaz et li dit: «Serjanz Ihesu Crist, vien, ensi verrais se que as tant desiré a veoir».
                    Et il se tret tantost avant et regarde dedanz le saint Vaisel. Et si tost con il ot regardé si comenca
                    a trambler trop duremant si tost comme la morteus char comenca a regarder l'espiriteus chouse. Et lors
                    tant sez mains vers le ciel et dit: «Sire, toi aor ge et merci de ce que m'as aconpli mon desir, car or
                    voi je tot apertemant ce que langue morteus ne porroit deviser ne descovrir ne cuer penser. Et [i]ci voi
                    je le comencaille des granz ardemanz et l'aschaison des granz proesses; ici voi je mervoilles. Et puis
                    qu'il est isi, biaus dous Sire, que vos m'avez otroié aconplir ma volonté de leissier moi veoir ce que
                    je toz jors ai desiré, or vos prie que en cestui point, en ceste joie ou je sui, soffrés que je trespas
                    de ceste [terriene vie en la celestiel».</p>
                    <p xml:id="d010l71" n="5"> Si tost que Galaaz ot fete ceste] priere et ceste requeste a Nostre Seingneur, li preudome qui devant
                    lui estoit revestuz en senblance d'evesquez prist Corpus Domini seur la table et l'ofri a Galaaz. Et le
                    recoit [hu]melmant a grant devocion. Et quant il [l'] ot usé, li preudome li demande: «Ses tu qi je sui?».
                    «Sire, fet Galaaz, nenil, se vos nel me dites». «Or sachiez, fet il, que je sui Joseph, li filz Joseph
                    d'Arimatie, que Nostre Sire t'a envoié par [toi] fere conpaignie. Et sez tu por coi il m'a plus tost envoié
                    par fere que autre? Por [f. 104v] ce que tu m'az resenblés en deus chouses: en ce que tu as veues les
                    mervoillez dou Saint Graalz auci con je ai fet, et en ce que tu es virgies isi con je sui. Si est bien
                    qe li uns virges face conpaignie a l'autre».</p>
                </div2>
                <div2 xml:id="d010c027" n="27">
                    <head>[X.27]</head>
                    <p xml:id="d010l72" n="1" rend="unnumbered"> Quant il ot dite ceste parole, Galaaz vient a Perceval si le bese, et puis [a] Boors, et dit: «Boort,
                    salués moi mon pere si tost con vos le verroiz». Lors revint devant la table et sse met a genouz: si n'i
                    ot guerez demoré quant il s'acline seur le paviment dou palez, car l'ame li estoit hors dou cors esue.
                    Et len portent li angels fesant grant joie et benisoit Nostres Seingneur.<lb/>Et si tost con il fu desviez
                    avint illuec une grant mervoille: car li dui conpaignon virent apertemant c'une main vint devers le ciel,
                    mes il ne voient pas le cors dun la main estoit. Et ele vint droit au saint Vaisel et le prist, et la
                    Lance ausi, et enporta tot vers le ciel, a tel eure qu'il ne fu onques puis home tant ardis qui ausast
                    dire qu'il aust veu le Saint Graal en [n]ul leu.<lb/>Quant Perceval et Boort virent que Galaaz estoit
                    mort, ill en furent tant dolant que nus plus; et s'il ne fussent si preudome et de si bone vie, tost en
                    peussent estre cheoit en desperance por le grant duel q'il en avoient. Si il ont mis en terre a grant
                    honeur come roi. Et si tost con il fu enterrez se rendi Perceval en un hermitage hors de la cité de Sarraz,
                    et prist les draz de religiun. Et Boors fu avec lui, mes onques ne chanja draz dou siecle, por ce qu'il
                    avoit encor esperance de venir a la cort le roi Artus. Si vesqui Perceval un an, et lors trespasse de
                    cest siecle. Si le fist Boors enfoïr avec sa sseur et avec Galaaz ou palez espiritel.</p>
                </div2>
                <div2 xml:id="d010c028" n="28">
                    <head>[X.28]</head>
                    <p xml:id="d010l73" n="1">Quant Boors vit q'il estoit remez toz seuz en si longes terres con es parties de Babilonie, si sse parti
                    de Sarras toz armez et vint a la mer et entra en une nef. Si li avint si bien c'assez en pos de tanz vint
                    ou roiaume de Logrez.</p>
                    <p xml:id="d010l74" n="2"> Quant il fu venuz ou païs, si chevaucha tant que il vint a Kamalot ou li rois Artus estoit a sejor. Si
                    ne fu onques si grant joie fet con cil de leenz li firent, car il le cuidoient bien avoir perdu a toz
                    jorz mes, por ce que si longuement avoit Boors [esté fors del païs].</p>
                    <p xml:id="d010l75" n="3"> A Lancelot comant Gallaz ses filz avoit este mort et en qel leu et comant il fu rois de Sarras par le
                    comandement de Nostre Seignor. Et li dit tot isi com il l'avoit prié qu'il les salvast. Si en fu Lancelot
                    mult corrociez. Mes qu'il fu la volonté de Nostre Seigneur si en laissent a tant la parole ester.</p>
                    <p xml:id="d010l76" n="4"> Et li roi fait tost mander par toz les cle[r]s de sa cort ciaus qi les aventure meto[ient] [en escrit]
                    qui avenues estoit as chevalier de leenz.</p>
                    <lb/>
                    <p xml:id="d010l77" n="5"> Plus ne parole des aventures dou Saint Graal en cest livre ne en autre, et s'il estoit cil que plus en
                    déist il n'en feroit pas a croire.<lb/>Ci fenist le livre de la grant Queste del Saint Graal.</p>
                    <lb/>
                </div2>
            </div1>
        </body>
        <back>
            <div type="edizione">
                <p>Anna Rizzato, &lt;i&gt;"La grant Queste del Saint Graal" del ms. Udine, Biblioteca Arcivescovile, 177. Edizione digitale e commento&lt;/i&gt;, Tesi magistrale in Filologia moderna (Classe LM-14), relatrice Francesca Gambino, Padova, Università degli Studi di Padova, 2022.</p>
            </div>
            <div type="edizione">
                <p>Edizione del manoscritto Udine, Biblioteca Arcivescovile, 177</p>
            </div>
        </back>
    </text>
</TEI>
