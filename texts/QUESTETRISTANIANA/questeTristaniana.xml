<?xml version="1.0" encoding="UTF-8"?>
<TEI xmlns:xsi="http://www.w3.org/2001/XMLSchema-instance" xmlns="http://www.tei-c.org/ns/1.0">
    <teiHeader>
        <fileDesc>
            <titleStmt>
                <title type="main" xml:id="QUESTETRISTANIANA-questeTristaniana">La Queste tristaniana del manoscritto Parigi, Bibliothèque nationale de France, fr. 12599</title>
                <title type="alt">Queste tristaniana</title>
                <title type="short">Queste tristaniana</title>
                <title type="sub">all’ultimo quarto del XIII secolo</title>
                <author xml:id="QUESTETRISTANIANA" n="172.000">
                    <persName type="main"></persName>
                    <persName type="short"></persName>
                </author>
                <principal>Riccardo Padrini</principal>
                <respStmt>
                    <resp key="RIALFrI">Edizione digitalizzata</resp>
                    <name>Riccardo Padrini</name>
                </respStmt>
                <respStmt>
                    <resp key="RIALFrI">Marcatura digitale</resp>
                    <name>Riccardo Padrini</name>
                </respStmt>
                <respStmt>
                    <resp key="RIALFrI">Messa in linea</resp>
                    <name>Francesca Gambino</name>
                </respStmt>
            </titleStmt>
            <extent>
                <measure unit="words" quantity="70200">70200</measure>
            </extent>
            <publicationStmt>
                <publisher ref="https://www.rialfri.eu">RIALFrI</publisher>
                <pubPlace>
                    <placeName>Padova</placeName>, <country>ITALY</country>
                </pubPlace>
                <date when="2022-07-01">01/07/2022</date>
                <availability>
                    <p>Copyright 2020 - RIALFrI Project</p>
                    <licence target="http://creativecommons.org/licenses/by-sa/4.0">
                        Distributed under a Creative Commons Attribution-ShareAlike 4.0 Unported License
                    </licence>
                </availability>
            </publicationStmt>
            <seriesStmt>
                <title>RIALFrI - Repertorio Informatizzato Antica Letteratura Franco-Italiana / Digital Repertory of Medieval Franco-Italian Literature</title>
                <respStmt>
                    <resp key="RIALFrI">First developer of encoded collection</resp>
                    <persName>Luigi Tessarolo</persName>
                </respStmt>
                <respStmt>
                    <resp key="RIALFrI">Principal investigator of collection</resp>
                    <persName>Francesca Gambino</persName>
                    <orgName>Università degli Studi di Padova</orgName>
                </respStmt>
            </seriesStmt>
            <sourceDesc>
                <bibl><emph style="font-style:italic">Quête tristanienne insérée dans le ms. BnF fr. 12599</emph>, édition critique par Damien de Carné, Paris, Champion, 2021 («CFMA», 193).</bibl>
            </sourceDesc>
        </fileDesc>
        <encodingDesc>
            <projectDesc>
                <p>TEI-conformant markup, version P5, RIALFrI profile</p>
            </projectDesc>
            <classDecl>
                <taxonomy xml:id="tRIALFrI">
                    <category xml:id="t1">
                        <catDesc>Copie di testi francesi eseguite in Italia / Copies of French texts made in Italy</catDesc>
                    </category>
                    <category xml:id="t2">
                        <catDesc>Rifacimenti e rimaneggiamenti da parte di autori italiani di opere francesi / Reworkings and reorganizations of French works by Italian authors</catDesc>
                    </category>
                    <category xml:id="t3">
                        <catDesc>Opere originali scritte da autori italiani in francese / Original works written in French by Italian authors</catDesc>
                    </category>
                    <category xml:id="t4">
                        <catDesc>Testi in francese d'Oltremare / Texts in Mediterranean French</catDesc>
                    </category>
                    <category xml:id="t5">
                        <catDesc>Opere che gravitano intorno al corpus di testi franco-italiani / Works related to the corpus of Franco-Italian texts</catDesc>
                    </category>
                </taxonomy>
            </classDecl>
        </encodingDesc>
        <profileDesc>
            <langUsage>
                <language ident=""></language>
            </langUsage>
            <textClass>
                <catRef target="#t1"/>
                <keywords>
                    <term type="form">prose</term>
                    <term type="source">literary</term>
                </keywords>
            </textClass>
            <creation>
                <idno>1.00</idno>
                <date></date>
            </creation>
        </profileDesc>
    </teiHeader>
    <text>
        <body>
            <div1 xml:id="d001" n="" type="work">
                <div2 xml:id="d001c000" n="">
                    <p xml:id="d001l1" n="1">[268va] [Q]uant ele a dite ceste parole, elle s'en ist fors del paveillon sanz prendre congié a cels qui
                    leienz estoient, ne unques ne volt remanoir por parole que l'en li die.</p>
                    <p xml:id="d001l2" n="2">Et quant ele les a si esloingniéz qu'il […] si est il remés com tuz esbaïz.</p>
                    <p xml:id="d001l3" n="3">Misire Blioberis et Sagremor le Desreé et Boorz le reconfort et disoit que la Damoisele Laide estoit venue
                    por lui gabber.</p>
                    <p xml:id="d001l4" n="4">Missire Blioberis voloit metre Erec en autre parlement et disoit que grant tornoiament devoit estre a
                    Chamalot devant trois jors la Pentecoste, et disoit se il devroit venir au tornoiement, que il voloit
                    chevauchier a la maitin.</p>
                    <p xml:id="d001l5" n="5">Erec li respont: ‹‹Per aventure poroit il avenir que je veroit, que ge ai a conplir une mee besogne››.</p>
                    <p xml:id="d001l6" n="6">Tuit cel jors tenoient parlement de Erec et de la Damoiselle Laide.</p>
                    <p xml:id="d001l7" n="7">Mes atant lesse ore li contes a parler de Erec et des chevaliers des paveillons et retorne a parler del
                    roi Artus, si com il est venus a Chamalot.</p>
                </div2>
                <div2 xml:id="d001c001" n="I">
                    <head>I</head>
                    <p xml:id="d001l8" n="1">[269ra] Or dit li contes, et la veraie ystoire le tesmongne, que li rois Artus, li sire de la Grant Bertaingne,
                    estoit venuz a Camaalot, aisiéz de tenir sa cort ensint et li rois Pelléz li manda.</p>
                    <p xml:id="d001l9" n="2">Li conpaingnon de la Table Reonde estoient trestuit venus, les loges estoient parfaites, et les dames
                    et les damoiseles estoient montees desor les loges.</p>
                    <p xml:id="d001l10" n="3">Et la Roine Genevre i fu venue, appareilliee si richemant et si bel qu'il n'avoit richece ne beautéz en
                    nus dras de soie que ne fust en celz desor li .IIII. chevaliers la conduisoient amont par une eschiele.</p>
                    <p xml:id="d001l11" n="4">Quant ele fu desor la loge, elle abati sa guinple por regarder Lancelot, que elle avoit veüz au trepasser
                    que elle fist.</p>
                    <p xml:id="d001l12" n="5">Et quant Lancelot, que toutez voiez tenoit ses oelz ver li, la vit le visage descovert, il se mist el
                    renc, que bien voloit que sa dame veïst bien sa proece, et lors encontre un chevaliers qui venoit encontre
                    lui.</p>
                    <p xml:id="d001l13" n="6">Il se laissent corre andox les chevaliers, l'un encontre l'autre.</p>
                    <p xml:id="d001l14" n="7">Mes tex fu l'aventure que Lancelot le feri en haut si durement que il li fist sentir la terre, vousist
                    il ou non. Et Lancelot passe outre et en fiert un autre et en fist autretel.</p>
                </div2>
                <div2 xml:id="d001c002" n="II">
                    <head>II</head>
                    <p xml:id="d001l15" n="1">Que vos diroie? Lancelot se mist en mi le chanp en leuz d'une quintaine.</p>
                    <p xml:id="d001l16" n="2">Et li chevaliers fierent desor lui menu et sovent, et brisent lor glaivez, et s'en hurtent en lui, et
                    le cuident porter a la terre maugréz suen.</p>
                    <p xml:id="d001l17" n="3">Et quant il ot une grant piece soufert, il oste sa spee del fuoere et s'adrece vers cels qui a lui avoient
                    jostez, et fiert destre et senestre et abat chevaliers et chevaux acox d'espee, et fist illec une si grant
                    mervoille d'armez que [de] toz cels de cele banniere, que furent .XL. chevaliers, n'en fu nuls qui el
                    renc osast metre les piéz, ainz [269rb] s'en fuient trestuit hors dou champ cels que a cheval remestrent.</p>
                    <p xml:id="d001l18" n="4">Ilec avoit une banniere que celui qui la tenoit conduisoit .LXVI. chevaliers.</p>
                    <p xml:id="d001l19" n="5">Il lassent corre trestuit ensenble droitemant la ou Lancelot estoit aléz.</p>
                    <p xml:id="d001l20" n="6">Et lors se mistrent devant lui, che bien le cuidoient retenir a fine force.</p>
                    <p xml:id="d001l21" n="7">Mes il avoit s'espee enpongnee, et quant il vit que li chevaliers de la banniere li adreçoit, il s'areste,
                    et celui fiert son cheval des esperons et brise son glaive desor lui, et au passer qu'il fist li done
                    Lancelot un tel cop, si dur et si pesant, que maugré lui le fist trebuchier a la terre, e puis se plunge
                    en les autres, qui devant lui s'estoit rengiéz, et lor done destre et senestre, dont il se fet grant plase
                    devant lui.</p>
                    <p xml:id="d001l22" n="8">Et qant monseingnor Gauvain voit Lancelot en cele presse, il se mist el renc, et hurte son cheval des
                    esperons, et fiert un chevaliers desor son escuz, et l'abat en mi le renc par desor la crope de son cheval.</p>
                    <p xml:id="d001l23" n="9">Puis hurte avant et en fiert un autre, et l'abat a la terre atot son cheval.</p>
                </div2>
                <div2 xml:id="d001c003" n="III">
                    <head>III</head>
                    <p xml:id="d001l24" n="1">Lors se desbuchent li estrange chevaliers et s'en vont vers li chevaliers de la Table Reonde, et il se
                    lancent vers eaus.</p>
                    <p xml:id="d001l25" n="2">Si fu ilec une si aspre encontre des glaivez que se la fussiéz bien peüssiéz avoir veü chevaliers verser
                    por terre, que d'une part que d'autre.</p>
                    <p xml:id="d001l26" n="3">Gariet et Agravainz i furent abatuz; Mador de la Porte et li roi Bandemaguz furent verséz par terre; Anglinz
                    et Kiex d'Estrans et Lucainz li Bottiliers sentirent la seche terre.</p>
                    <p xml:id="d001l27" n="4">Et bien fussent pris ilec par l'esfors de G[a]leodin, se ne fust Boorz de Gaunes, qui envers lui venoient
                    come la foudre, son cheval esperonant et abatant par terre chevaliers et chevaux.</p>
                    <p xml:id="d001l28" n="5">As cox de son glaive en avoit abatu .IIII., et lors avoit il mis main a s'espee, que tuit fuioient devant
                    lui.</p>
                    <p xml:id="d001l29" n="6">Et quant Galeodyn vit venir Boort, il n'a mie tant de hardiment que il l'ose atandre ilec.</p>
                    <p xml:id="d001l30" n="6">Arriere s'en torna, fuiant s'en vet.</p>
                    <p xml:id="d001l31" n="7">Quant Boort vit ses conpaingnons a la terre, il s'arreste ilec et lé fist [269va] monter, maugré suen
                    de toz cels qui ilec estoient.</p>
                </div2>
                <div2 xml:id="d001c004" n="IV">
                    <head>IV</head>
                    <p xml:id="d001l32" n="1">De l'autre part, Messire Blyoberis s'estoit mesléz avec une conpaingnie des chevaliers estranges que de
                    grant proece estoient renomés.</p>
                    <p xml:id="d001l33" n="2">Il en avoit abatuz une partie, et lors avoit mis main a s'espee, et Seguradés s'estoit mis a l'encontre
                    de lui, et li Rois dé .C. chevaliers le tenoit si cort que bien l'eüst pris s'il ne fust Sagremors le
                    Desiréz, qui le mostra a monseignor Lancelot dou Lac. Quant il vit son cosin a tel meschief, il hurte
                    son cheval des esperons et s'adrece cele part. Et quant il fu venuz, il fiert Segura</p>
                    <p xml:id="d001l34" n="3">dés amont desor li haume si duremant que maugré suen li estuet chaoir a la terre, et puis se lance envers
                    li Rois des Cent Chevaliers.</p>
                    <p xml:id="d001l35" n="4">Et qant cil le vit venir, il s'en vet fuiant.</p>
                    <p xml:id="d001l36" n="5">Et lors monte Blioberis et s'adrece cele part ou il savoit que Estor dé Marés estoit aléz.</p>
                    <p xml:id="d001l37" n="6">Il avoit si bien fait, que as cox de son glaive que au trechant de s'espee, qu'il n'i ot en cele place
                    nuls chevaliers qui l'osast envaïr.</p>
                    <p xml:id="d001l38" n="7">Et qant il vit Brioberis, il parole et dist: ‹‹Biaus cosin, sauve l'onor de monseignor le roi Artus, cestui
                    tornoiament ne fu bien partiz, que conbien qu'il furent li estrangez chevaliers adobléz, il n'ont vers
                    nos duree.</p>
                    <p xml:id="d001l39" n="8">Nos somes chevaliers acostumé de cestui mestiers, et esleüz par mi le monde, et estrait de haut lingnage.</p>
                    <p xml:id="d001l40" n="9">Il sont chevaliers, que chasteillains que citeïnz des villes, que ne sont acostuméz de porter armes››.</p>
                    <p xml:id="d001l41" n="10">Et qant il a ce dit, il s'en vont au roi Artus, et li dist: ‹‹Sire, sauve l'onor de vos, cestui tornoiemant
                    n'est pas parengal.››</p>
                </div2>
                <div2 xml:id="d001c005" n="V">
                    <head>V</head>
                    <p xml:id="d001l42" n="1">‹‹Ce me sui je bien aperceüz››, ce dit li rois Artus.</p>
                    <p xml:id="d001l43" n="2">Et lors fait soner li cor.</p>
                    <p xml:id="d001l44" n="3">Et qant il fu oïz ciascuns se trait vers son conpaingnon a lor confaron, et dient les conpaingnon de la
                    Table Reonde que bien l'eüsent chiaciéz hors dou chanp maugré [269vb] eaus, se li cor eüst un poi demoréz
                    a ssoner.</p>
                    <p xml:id="d001l45" n="4">Monseignor Lancelot s'en vient vers la loge ou la reine Genevre estoit, si vistement et si hardiz et si
                    envoisiéz con s'il n'eüst le jorz nuls cox donéz ne receüz.</p>
                    <p xml:id="d001l46" n="5">Lors descent la roine et monte sor son palefroin, et les .IIII. chevaliers la conduist dusqu'a son paleiz.</p>
                    <p xml:id="d001l47" n="6">A grant joie et a grant feste furent li conpaingnon de la Table Reonde.</p>
                    <p xml:id="d001l48" n="7">Et li Rois Artus et ses barons monterent en son maistre palais.</p>
                    <p xml:id="d001l49" n="8">Li soper estoit appareilliéz.</p>
                    <p xml:id="d001l50" n="9">Lors fu l'eive donee, et il s'assient et manuient toz par loisir, que asséz orent de quoi.</p>
                    <p xml:id="d001l51" n="10">Vallet aporterent les viandes a grant plantéz.</p>
                    <p xml:id="d001l52" n="11">E lors qant il ont eü les primier més, il parolent, et dient l'un a l'autre que tant n'ot fait Lancelot
                    devant les messages dou roi Pelléz que bien en sera portee sa renomee devant lui, que son bien faire lé
                    mist en doutance et en poor d'estre desconfiz honteusemant.</p>
                    <p xml:id="d001l53" n="12">‹‹Seingnor, fait Missire Gauvain, sachiéz certainement que lors quant li cor sona, Lancelot li avoit fait
                    singne.</p>
                    <p xml:id="d001l54" n="13">E a cele pointe n'avoit li estrange chevaliers ou recovrier.</p>
                </div2>
                <div2 xml:id="d001c006" n="VI">
                    <head>VI</head>
                    <p xml:id="d001l55" n="1">Endementiers qu'il manjoient, atant ez vos venir vers els un chevalier qui molt hautement parole, et dist:
                    ‹‹Seignors chevaliers, Galeodins, li Sire de Sereloys vos apellent trestuit a l'endemain au tornoiement
                    fors seulement Lancelot dou Lac.</p>
                    <p xml:id="d001l56" n="2">Et si vos dirai porcoi il le refussent: saichiéz veraiement que son braz est si apesantz por cox doner
                    que il en a ocis hui en ceste jorz .VI. chevaliers.</p>
                    <p xml:id="d001l57" n="3">Nos ne somes ci venuz por morir, ainz somes venuz por esprover nos proeces et nos hardement, et por desduire
                    as gleives.</p>
                    <p xml:id="d001l58" n="4">Desduis ne [nos somes. Et si] somes amis et non pas enemis; et il nos vet ociant as cox d'espee.</p>
                    <p xml:id="d001l59" n="5">Se il vient el tornoiement, monseignor Galeodyns n'i metra son piéz ni home de son fiéz››.</p>
                    <p xml:id="d001l60" n="6">Lors respont Lancelot dou Lac, et dist: ‹‹Sire chevaliers, itant [270ra] faites por amor de moi: dites
                    a Galehodyn de part moi qu'il prende des estrangez chevaliers encontre moi plus que .CCC. ―</p>
                    <p xml:id="d001l61" n="7">Sire, fait li chevalies, ce seroit peine gastee, que vos cox ne seroit pas donéz desor cels .CCC. chevaliers,
                    mes tex le porroit conparer que il ne seroit grant domages.</p>
                    <p xml:id="d001l62" n="8">Ma se vos voléz et vos n'i estes, nuls n'avra doute de nulle part››.</p>
                </div2>
                <div2 xml:id="d001c007" n="VII">
                    <head>VII</head>
                    <p xml:id="d001l63" n="1">Lors respont monseignor Gauvain, et dist: ‹‹Danz chevaliers, itant dites a Galeodyn qu'il prende aver
                    lui autretant des chevaliers com il furent, et monseignor Lancelot i sera avec nos.</p>
                    <p xml:id="d001l64" n="2">― Sire, fait li chevaliers, je le conterai la aval, et si vos en savrai respondre ceste nuit.››</p>
                    <p xml:id="d001l65" n="3">Lors s'en vient li chevaliers a Galeodyn, que a privéz consoill estoit avec maint barons.</p>
                    <p xml:id="d001l66" n="4">Et lors qant Galeodyn les vit venir, il parole, et dist: ‹‹Sire, Gauvain vos mande que vos prendéz autretant
                    des chevaliers estranges com vos en avéz eü au tornoiement, par convenance que Lancelot ne soit refuzéz.</p>
                    <p xml:id="d001l67" n="5">― Non ferai, ce dit Galeodyn, que se Lancelot m'i done un cop, ja lé chevaliers adob[l]és ne me seront
                    garant.</p>
                    <p xml:id="d001l68" n="6">Je n'ai talent qu'il me trove arméz en mi le renc››.</p>
                    <p xml:id="d001l69" n="7">Et lors se retorne les chevaliers arriere et trove les chevaliers de la Table Reonde que levéz estoient
                    de la table ou il avoient mangéz.</p>
                    <p xml:id="d001l70" n="8">Et qant monseignor Gauvains le voit venir, il li vet encontre, et dist: ‹‹I sera Lancelot au tornoiemant
                    ou non?</p>
                    <p xml:id="d001l71" n="9">― Sire, fait li chevaliers, monseignor Galeodyns le refuse dou tot, de voir le saichiéz. ―</p>
                    <p xml:id="d001l72" n="10">Puis qu'il est ensint, ce dist monseignor Gauvains, il nos porront trover en mi le chiamp.</p>
                    <p xml:id="d001l73" n="11">Et dites de par moi a Galeodyns que il ne fuie por peor!››.</p>
                    <p xml:id="d001l74" n="12">Lors s'en vet li chevaliers, et li conpaingnon de la Table Reonde remestrent.</p>
                    <p xml:id="d001l75" n="13">Mes atant laisse li contes a parler de ceste aventure, que bien i savra retorner, et parole de Brehuz
                    sanz Pitiéz.</p>
                </div2>
                <div2 xml:id="d001c008" n="VIII">
                    <head>VIII</head>
                    <p xml:id="d001l76" n="1">[270rb] Ci endroit dit li contes, et la veraie estoire le tesmongne, que Breüz senz Pitiéz fu un an entierz
                    senz armes porter, et ce fu por ce que Alixandre li Orfenin l'abati a la terre: onques por lui ne fu enfrainte
                    la costume del roiaume de Logres.</p>
                    <p xml:id="d001l77" n="2">Mes lors qant l'an fu passéz, il prist ses armes et monta en son cheval, et se mist en un sentiers que
                    conduisoit a Vincestre: vengier se voloit dou chastellain de Doivre se il onques pooit.</p>
                    <p xml:id="d001l78" n="3">Tant chevaucha li fellon par ses jorneez qu'il fu venuz en celui païs. Et lors quant il fu venuz, il se
                    mist en la forest por espier que voiez et que sentiers li chastelain tenoit qant il se metoit en chace.</p>
                </div2>
                <div2 xml:id="d001c009" n="IX">
                    <head>IX</head>
                    <p xml:id="d001l79" n="1">Tant demora li fellon traitre en la foreste que il vit le chasteillainz aler par une matinee con petite
                    compaingnie.</p>
                    <p xml:id="d001l80" n="2">Bien le conut Breüz apertemant, et a sson cheval et a sson hernois.</p>
                    <p xml:id="d001l81" n="3">Et lors se mist aprés lui, et qant il l'ataint, il parole, et dist: ‹‹Sire, uns chevaliers estrange sui
                    de molt lontain païs, je ne sai ne voies ne sentierz par ou je retornasse en mon païs.</p>
                    <p xml:id="d001l82" n="4">Car me recoilliéz en vostre conpaingnie, que de la chace sui je bon maistre.</p>
                    <p xml:id="d001l83" n="5">― Chevaliers, fait li chastelains, vos soiéz li tres bien venus.</p>
                    <p xml:id="d001l84" n="6">Je vos recoil em ma conpaingnie volentiers, et a l'endemain vos ferai conduire el sentierz et el chemin
                    par ou vos porroiz aler en quel païs que vos voldroiz.</p>
                    <p xml:id="d001l85" n="7">― Grant merci, sire›› fait Brehuz.</p>
                    <p xml:id="d001l86" n="8">Lors se mistrent trestuit el bois.</p>
                    <p xml:id="d001l87" n="9">Li chiens s'en vont ça et la, et alors collirent un pors, et fu la chace molt dure et mult aspre, que
                    li pors estoit grant et defensable, dont ocioit les chiens et [270va] meangnoit sovent et menuz.</p>
                    <p xml:id="d001l88" n="10">Lors descendi Brehuz de son cheval et ocist li pors auques legieremant.</p>
                </div2>
                <div2 xml:id="d001c010" n="X">
                    <head>X</head>
                    <p xml:id="d001l89" n="1">Que vos diroie? Ilec estoit un veneor qui sovent foiz avoit esté en chace avec Brehuz et bien savoit certainement
                    que il n'avoit en tote la Grant Bertangne nus chevaliers qui tex cox seüst doner a pors fors solement
                    Brehuz.</p>
                    <p xml:id="d001l90" n="2">Il seur en estoit maistre.</p>
                    <p xml:id="d001l91" n="3">Lors le comence a rregarder auques sotilment, et ne demora gueirez que il conut apertement que il estoit
                    Brehuz.</p>
                    <p xml:id="d001l92" n="4">Il savoit sa fellonie et sa desloiauté, et lors porpensa que se il le disoit au chastellains, il le savoit
                    si viguereus que il se mesleroit a llui, et il n'avoit armes de bataille chanpel: un auberjons avoit en
                    son dos et uns chapeaux en chief.</p>
                    <p xml:id="d001l93" n="5">Li veneor savoit une tor ou il avoit .IIII. freres, tuit bon chevaliers, et lors prist .II. chiens et
                    s'adrece cele part.</p>
                    <p xml:id="d001l94" n="6">Tant erra li veneors que il fu venuz a la tor, et trova les .IIII. freres que joient as chaches.</p>
                    <p xml:id="d001l95" n="7">‹‹Seignors, fait li veneors, Brehuz li traitres poéz prendre, de voir le saichiéz››.</p>
                    <p xml:id="d001l96" n="8">Et quant il oïrent ce, il furent tant liéz et tant joeuz que a poine que il respondirent au veneor, et
                    neporquant il saillent a llor armes et montent en lor chevax, et dient: ‹‹Biaus amis, faites vos liéz,
                    que jamés ne seréz se riche non!</p>
                    <p xml:id="d001l97" n="9">― Or vos adrecciéz par celui sentierz, fait li veneurz, et la troveréz en la conpaingnie dou chastellains
                    de Doivre››.</p>
                </div2>
                <div2 xml:id="d001c011" n="XI">
                    <head>XI</head>
                    <p xml:id="d001l98" n="1">Lors s'adreccent tuit li quatre freres et se mistrent el sentierz, et chevauchent tant qu'il furent enbatuz
                    en Brehuz auques pres d'une fontaine.</p>
                    <p xml:id="d001l99" n="2">Et li ainznés des freres, qant il furent auques pres de lui, gita la main et haert Brehuz au frain, et
                    li autre li gita la main et prist sa spee, et li dist: ‹‹Brehuz! Brehuz! Or estes vos venuz en la main
                    de voz enemis mortéz!</p>
                    <p xml:id="d001l100" n="3">― Seignor, fait Breüz, je ne puis renoier que je ne soie Brehuz, mes je puis bien dire que [270vb] je
                    sui el conduit dou mieldre chevaliers et dou meillor et del plus loial qui soit hore en vie, ce est li
                    chastellains de Doivre, que je voi la.</p>
                    <p xml:id="d001l101" n="4">Il m'acoilli en sa conpaingnie et je li ai serviz de la chace.</p>
                    <p xml:id="d001l102" n="5">Il me promist de conduire en tel chemin dont je porrai aler seüremant en mon païs.</p>
                    <p xml:id="d001l103" n="6">Conbien que je soie abatuz entre mes enemis, je n'en ai garde.</p>
                    <p xml:id="d001l104" n="7">Li rois Artus, li sire de cestui païs, vengeroit ma mort se nus meïst main en moi››.</p>
                    <p xml:id="d001l105" n="8">Et quant li chastellains oï ce, il cria as chevaliers, et dist: ‹‹Ha! Seignors chevaliers, por Dex! Hostéx
                    le [de] devant moi, que il ocist mon pere et mon chier filz, et moi meïsme eüst il ocis se mon cheval
                    ne m'eüst eschanpéz››.</p>
                </div2>
                <div2 xml:id="d001c012" n="XII">
                    <head>XII</head>
                    <p xml:id="d001l106" n="1">Que vos diroie? Pris fu Brehuz et desarméz, et ilec fust ocis se ne fust li chastellains, que manda as
                    chevaliers que il ne meïssent main en lui sanz ce que aucuns prince de terre en face la justice, e de
                    si fellon giugement et de si cruel com il en a deserviz.</p>
                    <p xml:id="d001l107" n="2">A ce s'acorde les .IIII. freres et conduistrent Brehuz a sa tor, et fu gitéz el fon de la tor.</p>
                    <p xml:id="d001l108" n="3">Or est Brehuz a malaise, en prison de tex genz qui de rienz ne l'aiment.</p>
                    <p xml:id="d001l109" n="4">Li chastelains fu tant dolenz et tant corrociéz que il retorna arriere.</p>
                    <p xml:id="d001l110" n="5">Li pors fu remés en la foreste, dont uns villains le trova ilec ocis et le charja desor .II. asnes, et
                    les porta en sa maison.</p>
                    <p xml:id="d001l111" n="6">Que vos diroie? Les novelles cort tost par amont et par aval et fu la novelle venue a Morgaine.</p>
                    <p xml:id="d001l112" n="7">Et quant elle oï ce, lors monte entre li et sa compaingnie et se miste au chemin que conduisoit a Vincestre.</p>
                    <p xml:id="d001l113" n="8">Tant chevaucha entre lui et sa conpaingnie que elle fu venue a un suen chastel que elle avoit auques pres
                    de Vincestre.</p>
                    <p xml:id="d001l114" n="9">Elle avoit el païs maint enemis, qu' ele ne osoit aler senz grant compaingnie des chevaliers.</p>
                </div2>
                <div2 xml:id="d001c013" n="XIII">
                    <head>XIII</head>
                    <p xml:id="d001l115" n="1">Morgaine manda les .IIII. chevaliers venir a li, et il furent sages, si ne mistrent lor piez.</p>
                    <p xml:id="d001l116" n="2">Et neporquant en conduit la prist et li manda que [271ra] elle venist a ssa tor. Lors monte Morgaine entre
                    li et sa conmpaingne et se mist el sentiers que conduisoit a la tor ou Brehuz estoit enprisonéz.</p>
                    <p xml:id="d001l117" n="3">Illec fu li parlemant molt grant, que Morgaine pramist as .IIII. freres son chastel et mil mars d'arjant
                    et .XX. chars chargieez de dras, que de laine que de soie.</p>
                    <p xml:id="d001l118" n="4">Et qant les .IIII. freres oïrent ce, il distrent: ‹‹Dame, or vos en aléz a vos chastiaux et nos conseillerons
                    desor ce que vos nos avez promis.</p>
                    <p xml:id="d001l119" n="5">― Faites moi parler a Breüz, ce dit Morgaine.</p>
                    <p xml:id="d001l120" n="6">― Dame, fait il, nos ne somes aisiéz: li chastellains de Doivre en a les cléx, de voir le saichiéz››.</p>
                    <p xml:id="d001l121" n="7">Lors s'en retorne Morgaine arriere et se mist enson chastel, et les .IIII. freres remestrent, dont les
                    .II. s'acordent a doner Brehuz a Morgaine, et les autres .II. distrent que jamés ne faudra lor guerre:
                    li chastellains de Doivre, que auques pres d'eaus est, li fera gherre mortel; et avec ce seront il honis
                    a toz jorz mes.</p>
                    <p xml:id="d001l122" n="8">Que vos diroie? Il s'acordent tuit a la mort de Brehuz.</p>
                    <p xml:id="d001l123" n="9">Mes atant laisse or a parler li contes de ceste aventure, que bien i faura retorner, et parole dou tornoiemant
                    que dovoit estre feruz a Kamaalot.</p>
                </div2>
                <div2 xml:id="d001c014" n="XIV">
                    <head>XIV</head>
                    <p xml:id="d001l124" n="1">Or dit li contes que a l'endemain furent armés les conpaingnos de la Table Reonde auques par tens.</p>
                    <p xml:id="d001l125" n="2">Missire Gauvains les conduit au chanp, et de l'autre part vint Galeodyns et li Rois des .C. chevaliers,
                    arméz de totes armes, et avec eaus une si grant chevallerie que bien deüssent chaccier dou chanp les conpaingnons
                    de la Table Reonde et autretant des autres chevaliers.</p>
                    <p xml:id="d001l126" n="3">Monseignor Lancelot, toz desarmès, conduist la Reine Genevre as loges.</p>
                    <p xml:id="d001l127" n="4">Et lors i monta la Roine, [271rb] avec li que dames que damoiselles une grant conpaingnie, vestue et aparoilliees
                    selonc la gentilece de ciascune.</p>
                    <p xml:id="d001l128" n="5">Et li Rois Artus i fu venus, et avec lui maint barons.</p>
                </div2>
                <div2 xml:id="d001c015" n="XV">
                    <head>XV</head>
                    <p xml:id="d001l129" n="1">Quant li Rois des .C. chevaliers vit Lancelot desarméz estoit, il fu liéz a desmesure.</p>
                    <p xml:id="d001l130" n="2">Lors se mist el renc senz nul delaiement, et lors encontre monseignor Gauvain.</p>
                    <p xml:id="d001l131" n="3">Que vos diroie? Tels fu l'aventure au jondre des glaivez que andox sentirent la seche terre: par desor
                    la croppe de son cheval volerent andox au parferir des glaivez.</p>
                    <p xml:id="d001l132" n="4">Par celui cox se desbuchent les chevaliers d'andox parz et leisse corre l'un encontre l'autre au feri
                    des esperons.</p>
                    <p xml:id="d001l133" n="5">Si fu si dure et si aspre celle envaïsee que tote la terre corroit de chevaliers abatu que d'une part
                    que d'autre.</p>
                    <p xml:id="d001l134" n="6">Galeodyns se mist avant por retenir monseignor Gauvain, et mout s'esforce et mout se travaille.</p>
                    <p xml:id="d001l135" n="7">Et qant Gariet et Agravains son frere vit abatuz Monseignor Gauvains lor frere, il hurtent chevaux des
                    esperons et s'adreicent cele part ou Galeodins s'entremetoit de retenir monseignor Gauvain.</p>
                    <p xml:id="d001l136" n="8">Gariet venoit tres devant les autres, li escuz au col, li gleivez eslongnieez, et fiert Galeodyns si durement
                    desor li escuz que, voille ou non voille, li estuet chaïr a la terre par desus la crope de son cheval.</p>
                </div2>
                <div2 xml:id="d001c016" n="XVI">
                    <head>XVI</head>
                    <p xml:id="d001l137" n="1">Que vos diroie? Monseignor Gauvains avoit s'espee enpongnee et se defendoit si mervoilleusemant que nus
                    de eaus n'avoit tant de hardimant qu'i osast metre main en lui.</p>
                    <p xml:id="d001l138" n="2">Lors qant il vit ses frere andox dejoste lui, il gette ses mains et haert uns chevaus par mi le frains
                    et saut en arçons et hurte le chevaus des esperons et se lance en autre part.</p>
                    <p xml:id="d001l139" n="3">Et Gariet mist main a s'espee et fiert destre et senestre si fortemant que nus n'ossoit aprochier a lui.</p>
                    <p xml:id="d001l140" n="4">Si vos di apertemant que entre Gauvains et Gariet son frere en fist ilec si grant mervoilles d'armes que,
                    voillent ou non voillent, cels qui avec Galeodins estoient [271va] venus li estuet voidier la place et
                    laissier ilec Galeodyns entre les piés des chevaux.</p>
                    <p xml:id="d001l141" n="5">Li Rois des .C. Chevaliers et Seguradés estoient andox dejoste lui, et se defendoient si mervoilleusement
                    qui illec n'avoit nul que main osast metre por eaus retenir.</p>
                    <p xml:id="d001l142" n="6">A grant meschief sont les trois chevaliers, et pris fussent a la parfin se ne fust Uzers dou Païs fellon:
                    il se corri cele part, entre lui et cels de sa banniere, es envaïrent si durement cels de la Table Reonde
                    que, voillent ou non voillent, lors estuet resortir arrieres.</p>
                    <p xml:id="d001l143" n="7">Illec fu une si grant meslee as cox des glaives, que tote celle terre ou il estoient corroit des chevaliers
                    abatuz, l'uns ça et l'autre la.</p>
                    <p xml:id="d001l144" n="8">Et sachiéz certainemant que ilec furent montéz trestuit li abatuz, maugré a toz cels qui illec estoient.</p>
                </div2>
                <div2 xml:id="d001c017" n="XVII">
                    <head>XVII</head>
                    <p xml:id="d001l145" n="1">Quant Hestor dé Maréz vit Uzers el chanp, il se mist el renc et puis laisse corre cele part, et fiert
                    Uzers si duremant que, voille ou non voille, li estuet voidier andox les arçcons et chaïr a la terre par
                    desor la crope de son cheval.</p>
                    <p xml:id="d001l146" n="2">Et puis hurte Hestor a un autre et le fiert si durement que il li fait sentir la terre seche.</p>
                    <p xml:id="d001l147" n="3">Que vos diroie? Tant s'esforce illec Hestor dé Maréz, entre lui et cels de sa banniere, que maugré la
                    chevallerie de Uzers li estuet resortir arriere, et fu ilec pris Uzers et .IIII. chevaliers avec lui.</p>
                    <p xml:id="d001l148" n="4">A cele pointe laisse corre Gibers li Pesentiz, li chevaliers de grant poisance, et fiert si durement Hestor
                    dé Maréz que il le porta a la terre atot son cheval.</p>
                    <p xml:id="d001l149" n="5">E ce ne fu pas dou cox de son glaive, que il le brisa dusque as poinz, ainz fu de son cors meïmes, que
                    il s'entreferi si duremant que il chaï a la terre, ensint con je vos ai contéz, ça arriere.</p>
                    <p xml:id="d001l150" n="6">Gibers passa outre [por] parfornir son poindre, et puis revient arriere et hoste s'espee dou fuerre, et
                    se voloit lancier a la meslee, [271vb] la ou elle estoit plus aspre.</p>
                </div2>
                <div2 xml:id="d001c018" n="XVII">
                    <head>XVII</head>
                    <p xml:id="d001l151" n="1">Lors quant Hestor fu abatuz a la terre, bien le vit Boort de Gaunes, et se il en fu corrociéz, bien sera
                    apertceüz en son venir.</p>
                    <p xml:id="d001l152" n="2">Il leisse corre cele part, son glaive mis desor le fautre, et en fiert Gibers si durement que il l'abati
                    a la terre par desor la crope de son cheval, et au cheoir qu'il fist se brisa la teste.</p>
                    <p xml:id="d001l153" n="3">Si vos di apertemant que Boorz de Gaunes en celui venir abati .X. chevaliers et fist remonter Hestor des
                    Maréz maugré toz cels de l'autre part.</p>
                    <p xml:id="d001l154" n="4">Illec fu une si grant meslee a cox d'espee que, se il fussent henemis mortelx, jamés ne fussent eschanpéz
                    la moitié d'eaus.</p>
                    <p xml:id="d001l155" n="5">Missire Gauvains se lance en la greignor presse, son escuz pris par lez enarmes et s'espee levee contremont,
                    et fiert destre et senestre, et abat chevaliers et chevaus, et fist ilec une si tres grant mervoilles
                    d'armes que bien fu loee sa proece.</p>
                    <p xml:id="d001l156" n="6">De l'autre part, Galeodyns, qui mout estoit preudome et bons chevaliers, avoit s'espee en sa mains et
                    faisoit illec si grant proece, que bien fu illec redoutéz, entre lui et li Rois des .C. Chevaliers. Seguradés
                    en faisoit resortir soventes foiz les conpaingnons de la Table Reonde arriere.</p>
                    <p xml:id="d001l157" n="7">La ou il adreçoit, il ne trovoit si aspere bataille ne si dure, quant il fust avec ses conpaingons, qu'il
                    ne feïssent vuidier la place.</p>
                </div2>
                <div2 xml:id="d001c019" n="XIX">
                    <head>XIX</head>
                    <p xml:id="d001l158" n="1">Que vos diroie? Toz celui jorz dusque a la nuit oscure dura celui tornoiemant tot parigal.</p>
                    <p xml:id="d001l159" n="2">Onques n'en porta le meillor les conpaingons de la Table Reonde, ne cels de la partie Galeodyns ne furent
                    desconfiz ne chacciéz dou chanp.</p>
                    <p xml:id="d001l160" n="3">Mes Lancelot en porta l'onor et le pris, que fors del chanp en chaça la nuit l'une partie et l'autre.</p>
                    <p xml:id="d001l161" n="4">Si vuel que vos sachiéz que lors que la Roine Genevre fu descendue des loges, la nuit estoit ja meslee
                    au jorz.</p>
                    <p xml:id="d001l162" n="5">Monseignor Lancelot la conduist au mastre palais.</p>
                    <p xml:id="d001l163" n="6">Les tables estoient redrecieez et lors [272ra] fu l'eve donee, et li chevaliers s'assient au soper et
                    mainnuent, que asséz orent de quoi.</p>
                    <p xml:id="d001l164" n="7">De l'autre part, entre Galeodyns et li Rois de .C. Chevaliers et cels de lor partiez furent descenduz
                    par devant lor tendez et devant lor paveillon.</p>
                    <p xml:id="d001l165" n="8">Lors quant il orent desarméz lor cors, il laivent lor mainz puis s'assient as tables et mainnuent et boivent,
                    que asséz orent de quoi.</p>
                    <p xml:id="d001l166" n="9">A grant joie et a grant feste furent celui soir.</p>
                    <p xml:id="d001l167" n="10">Et dient li uns a l'autre que molt vaut Lancelot dou Lac: ja n'eüssent le jorz devant veincuz la place
                    li chevaliers de la Table Reonde se Lancelot dou Lac n'i fust ‹‹saichiéz certainement, ce dist Galeodyns,
                    se Lancelot n'i aüst esté, jamés cestui jorz ne fust por vos la place maintenue››.</p>
                    <p xml:id="d001l168" n="11">Et il dient chascuns que il disoit voirs, et que bien s'i acordent tuit a ce qu'il disoit.</p>
                </div2>
                <div2 xml:id="d001c020" n="XX">
                    <head>XX</head>
                    <p xml:id="d001l169" n="1">Quant il orent mangiéz et beüz tot par loisir, il se lievent et un et autre et s'en vont esbenoier par
                    cel chanz dusque a hore de chouchier.</p>
                    <p xml:id="d001l170" n="2">Et lors se couchent cascuns par soi.</p>
                    <p xml:id="d001l171" n="3">E les conpaingnons de la Table Reonde fistrent ensement et dormirent dusque au jors.</p>
                    <p xml:id="d001l172" n="4">A l'endemain se lieve auques par tens li rois Artus et ses conpaingnons.</p>
                    <p xml:id="d001l173" n="5">Et endemetiers que li conpaingnons de la Table Reonde voloient armer lor cors, atant ez vos .II. damoiseles
                    venir cele part.</p>
                    <p xml:id="d001l174" n="6">Et la ou elle virent les deus freres qui s'armoient lor cors, elle parole et distrent:</p>
                    <p xml:id="d001l175" n="7">‹‹Missire Boorz, fait l'une de eaus, avéz vos obliéz la bataille que vos avéz enprise por ma dame?››</p>
                    <p xml:id="d001l176" n="8">Et quant il oï ce il gete son heaume qu'il tenoit a la terre, et dist:</p>
                    <p xml:id="d001l177" n="9">‹‹Certes obliéz l'avoit je de voir le saichiéz››.</p>
                    <p xml:id="d001l178" n="10">Et l'autre dist: ‹‹Missire Lyonel, que voléz vos feire?</p>
                    <p xml:id="d001l179" n="11">Ne vos remenbre de la bataille que vos avéz acreantee a Guillierme mon frere, que por lui vos devéz conbatre
                    a Spinnadés li Forz cest joesdi que doit venir? ―</p>
                    <p xml:id="d001l180" n="12">Damoisele, [272rb] fait Lyonel, vos dites voir, se m'aït Dex!</p>
                    <p xml:id="d001l181" n="13">Se vos ne fussiéz venue, jamés cele bataille ne seroit faite por moi. Obliee l'avoie je, de voir le saichiéz››.</p>
                    <p xml:id="d001l182" n="14">Li rois Artus, que bien s'aperçoit que li .II. freres en voloient aler avec les damoiselles, il fu venuz
                    au devant et dist:</p>
                    <p xml:id="d001l183" n="15">‹‹Biaus conpaingnons, ou voléz vos aler? Ne savéz vos la grant cort que je doi tenir a la Pentecoste?</p>
                    <p xml:id="d001l184" n="16">Je ai mandéz pres et loing por asenbler les chevaliers et les conpaingnons de la Table Reonde a ma grant
                    feste et a ma grant cort.</p>
                    <p xml:id="d001l185" n="17">Et vos la voléz degrepir? Je vos pri come mes conpaingnons que vos soiéz a ma grant feste.</p>
                </div2>
                <div2 xml:id="d001c021" n="XXI">
                    <head>XXI</head>
                    <p xml:id="d001l186" n="1">‹‹Sire, fait Boorz, je ai promis a une damoiselle deseritee de retorner la en son heritage selonc mon
                    pooir.</p>
                    <p xml:id="d001l187" n="2">Et je conplirai ma queste, se Dex plest, en si breu tens que je serai a vostre cort, se je ne sui pris
                    ou mort, de voir le saichiéz. ―</p>
                    <p xml:id="d001l188" n="3">Et vos, Lyonel, fait li rois, ou voléz vos aler? ―</p>
                    <p xml:id="d001l189" n="4">Certes, fait il, je sui celui que, se Dex me gart d'engonbrier, je serai hencore a vostre cort, se maladie
                    ou prison ou mort ne me detient.</p>
                    <p xml:id="d001l190" n="5">Je ai promis de conbatre a un chevaliers por la querele de Guillierme li Chanus, dont je vos pri qu'il
                    ne vos poise, que ja la cort ne sera faite senz nos. ―</p>
                    <p xml:id="d001l191" n="6">Or vos hastéz, ce dit li rois, dou retorner, que je vos aim autretant con je faz cels de mon lignage.</p>
                    <p xml:id="d001l192" n="7">Si vos di apertement que vos me corrocerois trop durement si vos n'i estoiz.</p>
                    <p xml:id="d001l193" n="8">A Dex soiéz vos! Dou retorner vos pri››.</p>
                    <p xml:id="d001l194" n="9">Et lors s'en vont andox a monseignor Lancelot dou Lac, et qant il les voit venir, il li vient a l'encontre
                    et dist:</p>
                    <p xml:id="d001l195" n="10">‹‹Biaus cosin, bien soiéz vos venuz!››,</p>
                    <p xml:id="d001l196" n="11">et il rendent lor saluz, et puis parole Boo[r]z et dist:</p>
                    <p xml:id="d001l197" n="12">‹‹Sire, vos nos departom de ci por nos creanz, et saichiéz certainemant que nos serons a la Pentecoste,
                    se Dex nos gart d'engonbrier et de mort››.</p>
                    <p xml:id="d001l198" n="13">Lors li conte ou il aloit, et autretel fist Lyonel.</p>
                </div2>
                <div2 xml:id="d001c022" n="XXII">
                    <head>XXII</head>
                    <p xml:id="d001l199" n="1">‹‹Dex aide!, ce respont Lancelot, adonc [272va] vos en aléz vos hors de ceste cort a cestui point?››.</p>
                    <p xml:id="d001l200" n="2">Et il dient que oïl.</p>
                    <p xml:id="d001l201" n="3">‹‹Et puis que aler vos en voléz, ce dit Lancelot dou Lac, or vos pri je dou retorner hastivement, que
                    ceste cort ne soit finee senz vos››.</p>
                    <p xml:id="d001l202" n="4">Et quant il a ce dit, il lé baisa andoz, et lé comande andox a Dex.</p>
                    <p xml:id="d001l203" n="5">Lors montent li dui freres en or chevaux, et se mistrent aprés les .II. damoiselles que s'en vont, et
                    chevauchent tant qu'il sont venuz andox ou il avoit promis de conbatre.</p>
                    <p xml:id="d001l204" n="6">Mes atant laisse ore li contes a parler de ceste aventure, et parole dou tornoiement, de l'autre jors.</p>
                </div2>
                <div2 xml:id="d001c023" n="XXIII">
                    <head>XXIII</head>
                    <p xml:id="d001l205" n="1">En ceste partie dit li contes que Lancelot dou Lac conduist la roine Genevre as loges, et ja estoient
                    les dames et les damoiselles monteez.</p>
                    <p xml:id="d001l206" n="2">Et lors quant eles virent la roine Genevre venir, li corrent a l'encontre et dient:</p>
                    <p xml:id="d001l207" n="3">‹‹Dame, bien vengniéz››, et la reçurent come lor dame, et la roine lé saluent trestotes.</p>
                    <p xml:id="d001l208" n="4">Les chevaliers d'andox pars furent arméz et venuz au chanp, et lors se mist el chanp Sagremors le Desireéz.</p>
                    <p xml:id="d001l209" n="5">Et quant Giz li Blanc les vit, il li conoist as armes.</p>
                    <p xml:id="d001l210" n="6">Il se mist encontre lui au ferir des esperons.</p>
                    <p xml:id="d001l211" n="7">Mes tex fu l'aventure au jondre des glaivéz que, voillent ou non voillent, andox lor estuet voidier les
                    arçons et chaïr a la terre par desor la crope de lor chevaux.</p>
                    <p xml:id="d001l212" n="8">Par celui cheoir se desbuchent cels que eaus gardent, et s'entrefierent sor li escuz si durement que tote
                    la place en fu coverte des chevaliers abatuz, que d'une part que d'autre.</p>
                    <p xml:id="d001l213" n="9">Sagremors, quant il se vit abatuz, il saut en estant et hoste s'espee dou fuorre et gete son escuz par
                    devant son pis, et fist ilec une si grant defense que bien fu tenuz a preudome et a bon chevaliers.</p>
                </div2>
                <div2 xml:id="d001c024" n="XXIV">
                    <head>XXIV</head>
                    <p xml:id="d001l214" n="1">Por lui secorre laisse corre Kiex le Seneschaux, et fiert un chevaliers si durement qu'il l'abat a la
                    terre entre les piés des chevaux,</p>
                    <p xml:id="d001l215" n="2">et puis se lance a un autre et le feri desor son escu si fortement que il abati le chevaliers et le chevaux.</p>
                    <p xml:id="d001l216" n="3">Et quant li Rois des .C. Chevaliers [272vb] vit les .II. cox que Kiex les Seneschax avoit fait, il leisse
                    corre les chevax au ferir des esperons et le feri si durement que, voille ou non voille, Kiex le Seneschaux
                    li estuet vuidier la selle de son cheval, et chaï deléz Sagremorz le Desreéz.</p>
                    <p xml:id="d001l217" n="4">Et Seguradés fiert Gaeris de Karehu, qu'il li fait la terre sentir vousist il ou non.</p>
                    <p xml:id="d001l218" n="5">Et quant Perceval li Galois vit ces doux chevaliers abatuz, il s'adrece encontre lui et le feri si durement
                    a l'encontrer que, voille ou non voille, li rois li estuet chaïr a la terre atot son cheval.</p>
                    <p xml:id="d001l219" n="6">Et puis passa Perceval outre et en fiert un autre si durement que il l'abati a la terre, et lors brisse
                    son glaive.</p>
                    <p xml:id="d001l220" n="7">Que vos diroie? Perceval mist main a s'espee et fiert destre et senestre, et aüst, a l'aide de ses chevaliers
                    de sa banniere, remontéz cels de sa partie que a la terre estoient abatuz, se ne fust Galeodys que cele
                    part vint esperonant et feri si duremente Perceval que il l'abati a la terre, la selle de son cheval entre
                    ses cuisses.</p>
                    <p xml:id="d001l221" n="8">Illec furent abatuz trestoz les conpaignons que avec Perceval estoient.</p>
                    <p xml:id="d001l222" n="9">Mout le fist bien Galeodyns et cels de sa conpaingnie a celui point, que en lor venir furent abatuz trestoz
                    les conpaingnons de la Table Reonde que illec avoient mostréz lor proeces.</p>
                    <p xml:id="d001l223" n="10">Et saichiéz certamemant que il eüssent pris et retenus li abatuz a fine force si ne fust Brioberis et
                    avec lui une conpaingnie de la Table Reonde, que gitterent lor escuz arriere lor dos et pristrent les
                    espee a dox mains et se lancent en la greignor presse que il veoient, et les abat et esparpaille l'un
                    ça et l'autre la.</p>
                </div2>
                <div2 xml:id="d001c025" n="XXV">
                    <head>XXV</head>
                    <p xml:id="d001l224" n="1">Les conpaingnons firent monter maugré eaus toz lé chevaliers estranges, lor amis.</p>
                    <p xml:id="d001l225" n="2">Si fu illec une si grant meslee que bien lor estoit avis a cex qui les cox sostenoient, que il fussent
                    lor mortels enemis.</p>
                    <p xml:id="d001l226" n="3">A celui point recourent les conpaingnons de la Table Reonde et font resortir Galeodyns et ses amis.</p>
                    <p xml:id="d001l227" n="4">Et fussent ilec desconfis se ne fust un chevaliers que mout avoit musé [273ra] ilec, et avoit porpenséz
                    a la quel partie il se devoit metre.</p>
                    <p xml:id="d001l228" n="5">Et neporquant, quant il conut les chevaliers de la Table Reonde a lor armez, il dist a soi meemes que
                    ja ne seront por lui aidiéz.</p>
                    <p xml:id="d001l229" n="6">Mes quant il vit que desor l'autre partie tornoit la desconfiture, il lesse corre et fiert monseignor
                    Gauvains si durement qu'il l'abat a la terre par desor la crope de son cheval.</p>
                    <p xml:id="d001l230" n="7">Puis hurte avant et fiert Mador de la Porte si durement qu'il l'abati, lui et son cheval.</p>
                    <p xml:id="d001l231" n="8">Par ces dox cox ne brisa son glaive, ainz se lance au tierz chevaliers et le feri si duremant que il le
                    fist voler a la terre deléz les autres.</p>
                    <p xml:id="d001l232" n="9">Et saichiéz certainement que celui qu'i abati a celui point estoit Dodinel le Sauvages.</p>
                    <p xml:id="d001l233" n="10">Et quant Hestor de Marés vit que li chevaliers avoit fait tex trois cox, il le prise mout et dist:</p>
                    <p xml:id="d001l234" n="11">‹‹Dex aide! Qui porroit celui chevaliers estre, que ensint apertement joste?››.</p>
                    <p xml:id="d001l235" n="12">Et lors laisse corre et li chevaliers ne le refusse pas, ainz li adrece la teste de son cheval encotre
                    lui.</p>
                    <p xml:id="d001l236" n="13">Et si durement s'entrefierent li chevaliers andox en lor venir, que il brisent andox lor glaiviez li uns
                    desor l'autre dusque au poins, et puis s'entrehurtent des cors et dé visages si tres durement que, voillent
                    ou non voillent, lor estuet chaïr a la terre par le dur hurter que il firent l'un encontre l'autre.</p>
                    <p xml:id="d001l237" n="14">Lors laisse corre Galeodyns cele part por aidier le chevaliers que ensint bien li voit aidiéz.</p>
                </div2>
                <div2 xml:id="d001c026" n="XXVI">
                    <head>XXVI</head>
                    <p xml:id="d001l238" n="1">Que vos diroie? De totes pars corrent ilec les chevaliers por enconbrier les chevaliers de la Table Reonde
                    que abatuz esotient, et por remonter celui qui estoit abatuz.</p>
                    <p xml:id="d001l239" n="2">Illec fu une si dure meslee dedens, tuit li plus hardiz en avoit asséz dou sostenir:</p>
                    <p xml:id="d001l240" n="3">que li chevaliers que abatuz estoit a la terre, entre lui et Hestor dés Marés, avoit ostee d'espee dou
                    fuerre et gitéz son escuz devant son vis, et donoit cox destre et senstre si merveilleusement que nus
                    de cels de la Table Reonde n'estoit si hardiz que osast en lui metre main por lor [273rb] retenir.</p>
                    <p xml:id="d001l241" n="4">Lors fiert li Rois des .C. Chevaliers son cheval des esperons et s'adrece envers Kiex d'Estrangot et le
                    feri si durement que il le fist voler a la terre maugré lui, et puis giete sa main et retint le cheval,
                    et lors dist au chevaliers:</p>
                    <p xml:id="d001l242" n="5">‹‹Sire, montéz, se vos ne voléz estre retenuz, que de la s'en vienent .X. chevaliers por vos retenir a
                    ffine force!››.</p>
                    <p xml:id="d001l243" n="6">Quant li chevaliers vit le cheval apareilliéz, il giette la main et prent le cheval et monte sus.</p>
                    <p xml:id="d001l244" n="7">Et lors se mist devant lui Seguradés, que bien savoit que il estoit mout travailliéz.</p>
                    <p xml:id="d001l245" n="8">Et quant il s'aperçut Seguradéz voloit prendre li fais desor lui, il le tint a grant despit, et lors le
                    prist por son escuz et le traist arriere, et dist:</p>
                    <p xml:id="d001l246" n="9">‹‹Danz chevaliers, vos me faites outrage››.</p>
                    <p xml:id="d001l247" n="10">Et Seguradés comence a rrire et dist: ‹‹Or dou sosenir!››,</p>
                    <p xml:id="d001l248" n="11">et se aucum venist avant qui me demandast qui fu li chevaliers que si bien le fist, je li respondroie
                    que ce fu Palamedés li Mesconeüz, que païens estoit.</p>
                </div2>
                <div2 xml:id="d001c027" n="XXVII">
                    <head>XXVII</head>
                    <p xml:id="d001l249" n="1">De l'autre part, tant s'estravaillerent li chevaliers de la Table Reonde que il firent montéz les abatuz
                    maugré Galeodyns que molt s'entremetoit por eaus retenir par fine force.</p>
                    <p xml:id="d001l250" n="2">Grant fu la mesleeen celle place, et molt la faissoit bien que d'une part que d'autre.</p>
                    <p xml:id="d001l251" n="3">Et bien eüssent maintenuz le chanp a l'aide de Palamedés, que molt les aidoit, se ne fust Monseignor Yvains,
                    que, lors quant il vit au comencement que Palamedés le fesoit si bien, il s'en oissi fors dou chanp</p>
                    <p xml:id="d001l252" n="4">et s'en vint la droitemant ou li escuers Lancelot dou Lac gardoit ses armes et son cheval.</p>
                    <p xml:id="d001l253" n="5">Que vos diroie? Missire Yvains le tricha, que li dist:</p>
                    <p xml:id="d001l254" n="6">‹‹Vaten a ton seignor qu'il t'apelle›› et cellui s'en ala erraumant.</p>
                    <p xml:id="d001l255" n="7">Et lors descendi monseignor Yvains, et leisse illec ses armes, et prist cele que li escuierz gardoit,
                    et puis monta desor le cheval de Lancelot, et dist a quatre chevaliers qui avec lui estoient:</p>
                    <p xml:id="d001l256" n="8">‹‹Venéz aprés moi, que ja veirroiz mervoilles!››.</p>
                    <p xml:id="d001l257" n="9">Lors hurte le cheval des esperons et il se lance outre, autresint come se la foudre [273va] le chachast.</p>
                </div2>
                <div2 xml:id="d001c028" n="XXVII">
                    <head>XXVII</head>
                    <p xml:id="d001l258" n="1">Quant Galeodyns vit venir monseignor Yvains, que il cuidoit certainement que il fust Lancelot dou Lac,
                    il s'escire:</p>
                    <p xml:id="d001l259" n="2">‹‹Fuiéz! Fuiéz se vos ne voléz morir, seignor chevaliers›› et quant il a ce dit, il se mist a la fuie
                    au ferir des esperons.</p>
                    <p xml:id="d001l260" n="3">Que vos diroie? Quant li estrange chevaliers virent fuir Galeodyns, il se mistrent aprés fuiant, et s'en
                    vont chascuns fors seulement Palamedés, que la joste de Lancelot atendoit.</p>
                    <p xml:id="d001l261" n="4">Et quant li conpaingnons de la Table Reonde virent venir Monseignor Yvains arméz des armez de Lancelot,
                    il s'aperçurent au chevauchier qu'il n'estoit pas Lancelot dou Lac.</p>
                    <p xml:id="d001l262" n="5">Et Hestor, qui bien conut le senblant, se lance envers Palamedés, que li cox atendoit de Lancelot, ce
                    li estoit avis.</p>
                    <p xml:id="d001l263" n="6">Lors peüssiéz veoir cox doner, que se Hestor gitoit cop aspere et pesanz, et Palamidés li rendoit eraumant!</p>
                    <p xml:id="d001l264" n="7">Les conpaignons de la Table Reonde encomencerent a rregarder la meslee que il fesoient.</p>
                    <p xml:id="d001l265" n="8">Atant ez vos venir entre aus monseignor Yvains, que si durement rioit que a poine se tenoit a chevaux.</p>
                    <p xml:id="d001l266" n="9">Et quant il fu coneüz de toz, il comencent toz a rrire et dient l'un a l'autre: ‹‹Mout doute Galeodyns
                    les cox de Lancelot dou Lac!››.</p>
                </div2>
                <div2 xml:id="d001c029" n="XXIX">
                    <head>XXIX</head>
                    <p xml:id="d001l267" n="1">Quant li escuierz fu devant son seignor Lancelot venuz, il le trov[e] si duremant riant que il ne li puet
                    noient respondre, ainz li fist singne qu'il sen alast.</p>
                    <p xml:id="d001l268" n="2">Et li rois Artus rioit autresint durement ou plus et neporquant il fist singne de soner li cor, et si
                    le sone celui qui s'en estoit entremis.</p>
                    <p xml:id="d001l269" n="3">Et quant li cor fu oïz, Monseignor Yvains en departi la meslee, que estoit au trenchant de l'espeez, entre
                    Palamedés et Hestor dé Maréz.</p>
                    <p xml:id="d001l270" n="4">Et lors s'en vet Palamedés outre. Mes onques ne tint conpaingnie a nelui, ainz se mist en la foreste por
                    trover la Beste Glatisant.</p>
                    <p xml:id="d001l271" n="5">Et les con[273vb]paingnons de la Table Reonde se mistrent en la citéz.</p>
                    <p xml:id="d001l272" n="6">Que vos diroi? Par les congiéz de la reine Genevre s'en ala monseingnor Lancelot dou Lac dusque as paveillons
                    ou les chevaliers estranges estoient, que molt durement se conplangnoient de lui, et disoient qu'i les
                    avoient traïz:</p>
                    <p xml:id="d001l273" n="7">que creantéz lor avoit come chevaliers qu'il ne seroit celui jor au tornoiemant, et orendroit les avoit
                    assailliz senz desfier!</p>
                    <p xml:id="d001l274" n="8">Et quant il veoient venir celui de cui il se conplaingnent, montéz sor un palefroiz soef alant, et il
                    estoit vestuz d'un dras de soie, cot et sorcot, et un mantel en avoit il, fouréz d'ermine, il estoit a
                    mervoilles bien chauciéz estroitement, et lors s'aperçuit Galeodyns que il avoit esté trichiéz.</p>
                    <p xml:id="d001l275" n="9">Il li cort a l'encontre e le sscongiure, desor la riens ou monde que il plus amoit, que il li die se il
                    avoit celui jorz portéz armes.</p>
                    <p xml:id="d001l276" n="10">Et Lancelot dou Lac comence a rrire, et puis dist: ‹‹Galeodyns, vos les avéz portéz, que bien apert a
                    vostre face, que tote est camoisee des armes porter.</p>
                    <p xml:id="d001l277" n="11">Saichiéz que dé le matin en ça me sui je si vestuz con vos veéz.</p>
                    <p xml:id="d001l278" n="12">― E donc somes engingniéz, ce dist Galeodyns […] en leu de vos?</p>
                    <p xml:id="d001l279" n="13">― Certes, fait Lancelot, ce fu Monseignor Yvains››, et lors li conte coment il le tricha son escuerz.</p>
                </div2>
                <div2 xml:id="d001c030" n="XXX">
                    <head>XXX</head>
                    <p xml:id="d001l280" n="1">‹‹Por sainte crois!, ce dit Galeodyns, se la poor de vos ne fust, ja vos conpaingnons n'eüssent hui maintenuz
                    le chianp!</p>
                    <p xml:id="d001l281" n="2">Chacciéz en seroient hors maugré toz eaus!</p>
                    <p xml:id="d001l282" n="3">Mes la peor de vos granz cox les garentirent››.</p>
                    <p xml:id="d001l283" n="4">Et lors comence Lancelot dou Lac a rrire.</p>
                    <p xml:id="d001l284" n="5">Que vos diroie? Tant les proia Galeodyns que il descendist, que il en fist sa proiere et fu avec lui au
                    soper.</p>
                    <p xml:id="d001l285" n="6">Et aprés soper s'en vont andox veoir la roine Genevre.</p>
                    <p xml:id="d001l286" n="7">Et quant elle vit Galeodyns venir, elle se lieve encotre lui et dist:</p>
                    <p xml:id="d001l287" n="8">‹‹Sire, bien vengnant ― Dame, fait il, je sui ensint venuz come celui qui de paor [274ra] est voincus.</p>
                    <p xml:id="d001l288" n="9">Solement l'ombre de Lancelot dou Lac nos fist fuir dou chanp.</p>
                    <p xml:id="d001l289" n="10">Et lors comencent trestuit a rrire, et la roine Genevre respont et dist:</p>
                    <p xml:id="d001l290" n="11">‹‹Sire, un jorz me prist Kiex le Seneschaux en conduit et je li fui tollue erraumant.</p>
                    <p xml:id="d001l291" n="12">Mes lors quant li chevaliers qui me prist se departi [de] deléz moi, et je oï consoner que un chevaliers
                    venoit aprés moi por oster moi a ses mains, si me fu avis que je fusse ja delivreez a ses mains de celui
                    qui pris m'avoit:</p>
                    <p xml:id="d001l292" n="13">et ce fu por ce que je cuidai que il fust Lancelot, et si ne l'avoie je veüz pieça mais.</p>
                    <p xml:id="d001l293" n="14">Et ensint m'avint con li cuer de mon ventre le me disoit››.</p>
                    <p xml:id="d001l294" n="15">Lors comence Galeodyns a rrire, et tresoz les autres:</p>
                    <p xml:id="d001l295" n="16">grant fu la feste e la gioie celui soir en l'ostel le roi Artus, et celui soir et l'autre jorz aprés.</p>
                </div2>
                <div2 xml:id="d001c031" n="XXXI">
                    <head>XXXI</head>
                    <p xml:id="d001l296" n="1">Que vos diroie? Li rois Artus prie les conpaingnons de la Table Reonde come ses freres que il ne sse partent
                    de cort se aprés la Pentecoste non,</p>
                    <p xml:id="d001l297" n="2">que il en sera bien certains que il en fera la greignor feste et la greignor joie que onques mes fust
                    en cort d'enpereor ni de rois, ni de nul princes de terre tenant.</p>
                    <p xml:id="d001l298" n="3">Et il li promistrent que ja d'illuec ne departiront fors que aprés la Pentecoste.</p>
                    <p xml:id="d001l299" n="4">Mes atant laisse or li contes a parler de ceste chiose, et parole de messire Yvains et de Palamedés, et
                    d'autres aventures.</p>
                </div2>
                <div2 xml:id="d001c032" n="XXXII">
                    <head>XXXII</head>
                    <p xml:id="d001l300" n="1">Or dit li contes que quant monseingnor Yvains se departi de la bataille que entre Pa[274rb]lamedés et
                    Hestor dé Maréz avoit estee encomenciee</p>
                    <p xml:id="d001l301" n="2">(ce fu li jorz dou tornoiement et a celui point que monseingnor Yvains avoit les armez de Lancelot dou
                    Lac), Palamedés s'en vet en sint arméz come il estoit.</p>
                    <p xml:id="d001l302" n="3">Lors, quant il fu mis en la foreste li vint au devant une damoisele que mout bien le conut.</p>
                    <p xml:id="d001l303" n="4">‹‹Palamedés, fait elle, se vos vos hastéz de chevauchier, vos conquisteréz et los et pris››.</p>
                    <p xml:id="d001l304" n="5">Et quant il oï ce, il ne tint parlement a la damoiselle, ainz hurte son cheval des esperons, et onques
                    ne fina d'esperoner dusqu'a tant que il se fu enbatuz en un chevaliers ocis. Et lors escoute et oreille,
                    et oï desor destre partie une damoiselle que crioit.</p>
                    <p xml:id="d001l305" n="6">Il hurte le chevaux des eseperons en celle part, et lors ateint uns chevaliers arméz de totez armez et
                    monté desor un cheval fort et isnel.</p>
                    <p xml:id="d001l306" n="7">Et quant li chevaliers vit Palamedés, il le scrie et dist: ‹‹Danz chevaliers, retornéz arriere se vos
                    ne voles morir!</p>
                    <p xml:id="d001l307" n="8">― En non deu, fait Palamedés, se je deüsse retorner arriere por le dit des genz, james n'iroie avant</p>
                    <p xml:id="d001l308" n="9">― retornéz arriere, fait li chevaliers ― gardéz vos de moi, ce respont Palamedés, que je vos desfi!››.</p>
                    <p xml:id="d001l309" n="10">Lors mist son glaive desor li feutre et hurte son cheval des esperons et s'adrecce vers li chevaliers
                    qui l'escrioit.</p>
                    <p xml:id="d001l310" n="11">Et quant celui le voit venir, il ne le refuse pas, ainz li adrecce la teste de son cheval.</p>
                    <p xml:id="d001l311" n="12">Les chevaliers s'entrefierent desor li escuz, les glaivez furent cortes et grosses, et les chevaliers
                    de grant poisance.</p>
                    <p xml:id="d001l312" n="13">Il s'entrefierent de grant vertuz et s'entreportent a la terre desor les cropes des chevaux.</p>
                    <p xml:id="d001l313" n="14">Quant Palamedés se vit abatuz, il fu tant corrociéz que a poi que il n'enrage de duel.</p>
                    <p xml:id="d001l314" n="15">Et lors saut en estant et prist son escuz par les enarmez, et oste s'espee dou fuoeire, et se lance envers
                    le chevaliers, que ja estoit relevéz.</p>
                    <p xml:id="d001l315" n="16">Li chevaliers avoit ostee s'espee dou fuerre et pris son escuz par les enarmes, et s'aparoille de la bataille.</p>
                </div2>
                <div2 xml:id="d001c033" n="XXXIII">
                    <head>XXXIII</head>
                    <p xml:id="d001l316" n="1">[274va] Que vos diroie? Lors peüssiéz cox veoir doner et recevoir! Se Palamedés giette uns cox au chevaliers,
                    pesant et grief, et il gitte lui autresint asprement ou plus.</p>
                    <p xml:id="d001l317" n="2">Si vo di apertemant que bien trova Palamedés a celle meslee maistre! Il s'entrehurtent de cors et de visages,</p>
                    <p xml:id="d001l318" n="3">et s'entreblecent sovent et menuz, et traient de lor cors li sanc vermeaus a cox de lor espees.</p>
                    <p xml:id="d001l319" n="4">Et quant Palamedés voit la defense qui est el chevaliers, il pense un petit et puis comence a sofri li
                    grant esfors que estoit el chevaliers.</p>
                    <p xml:id="d001l320" n="5">Il se covre et soffre et endure li cox que il li donoit.</p>
                    <p xml:id="d001l321" n="6">Et quant li chevaliers voit celui senblant, il cuide certainemant que Palamedés ne puet plus an avant,
                    et que bien le metra a utrance en petite d'ore, et lors s'esforce de giter cox plus et plus.</p>
                    <p xml:id="d001l322" n="7">Et quant Palamedés vit que il avoit tant mailliéz desor lui que bien deüst avoir perduz sa force et s'aleine,
                    lors joint ses mains a son escuz et puis se lance envers le chevalier, et se hurte si duremant en lui
                    que il le rabat a la terre si fortement que tot le descasse et debrise.</p>
                    <p xml:id="d001l323" n="8">Quant Palamedés le vit abatuz, il li saut desus li cors, si li arrache li heaume de la teste et li abat
                    la ventaille et li menace que il li coupera la teste se il ne li dit son nom et aprés le fiance prison.</p>
                </div2>
                <div2 xml:id="d001c034" n="XXXIV">
                    <head>XXXIV</head>
                    <p xml:id="d001l324" n="1">Quant li chevaliers oï que Palamedés voloit son nom savoir, il pense che se il est de lignage le roi Artus,
                    que il le metra a mort s'il unques puet.</p>
                    <p xml:id="d001l325" n="2">Et se il es de lignage le roi Ban de Benoïc, il li fera autremant. Et lors respont, et dist:</p>
                    <p xml:id="d001l326" n="3">‹‹Chevaliers, ançois que je die mon nom, tant faites, por cortoisie, que vos me dioiz le vostre nom.</p>
                    <p xml:id="d001l327" n="4">― Mon nom?, fait Palamedés, por quoi voléz vos savoir?</p>
                    <p xml:id="d001l328" n="5">― en non Deu, fait le chevaliers, por ce que tex chevaliers porriéz vos estre que ançois que mon nom vos
                    deïsse me feroie je la teste couper!</p>
                    <p xml:id="d001l329" n="6">― Ce seroit ragge et desverie, ce respont Pala[274vb]medés.</p>
                    <p xml:id="d001l330" n="7">Mes puis que por savoir mon nom este vos enn aventure, je ne le vos celerai pas.</p>
                    <p xml:id="d001l331" n="8">Palamedés sui appelléz, de voir le saichiéz››.</p>
                    <p xml:id="d001l332" n="9">Et quant li chevaliers, que toz estenduz estoit a la terre, oï ce, il s'esforce de relever, et tant fist
                    que, vousist Palamedés ou non, que desor le cors li estoit, qu'il se leva.</p>
                    <p xml:id="d001l333" n="10">Et bien eüst Palamedés abatuz a la terre, se il ne fust sailliz a la traverse.</p>
                    <p xml:id="d001l334" n="11">‹‹Ha! Palamedés, fait li chevaliers, tant vos ai quis que trovéz vos ai!</p>
                    <p xml:id="d001l335" n="12">Mes fait le bien se tu veus avoir honor et pris desor moi: soffre tant que je ferme ma ventaillie et que
                    je prende mon heaume, et puis te conbat tant a moi ou tu ou je en aie l'onor››.</p>
                </div2>
                <div2 xml:id="d001c035" n="XXXV">
                    <head>XXXV</head>
                    <p xml:id="d001l336" n="1">‹‹Cheitis chevaliers veincuz, ce dit Palamedés, de quel que hore que je te voille metre a mort en ai je
                    le pooir!</p>
                    <p xml:id="d001l337" n="2">Tu as la teste desarmee, dont je te puis ferir a descovert!</p>
                    <p xml:id="d001l338" n="3">Et neporquant, tex chevaliers porroies tu estre que en despit de ton lingnage le ferai je.</p>
                    <p xml:id="d001l339" n="4">Or me di ton nom et ton lignage.</p>
                    <p xml:id="d001l340" n="5">― Palamedés, fait li chevalier, qui que je sui, por tex enemis mortex me puez tenir, et les lignage dou
                    roi Artus et celui dou roi Ban de Benoïc.</p>
                    <p xml:id="d001l341" n="6">Et veïs tu celui chevalier que la gist mort? Je l'ai ocis en despit dou roi Artus.</p>
                    <p xml:id="d001l342" n="7">Et si li ai tolue une damoiselle de trop gran biauté ploine.</p>
                    <p xml:id="d001l343" n="8">Et puis que por mon nom sui en aventure de recomencier bataille, ja ne remandra que tu ne le saiches.</p>
                    <p xml:id="d001l344" n="9">Je ai nom Karakadin, mon pere fu Karados, li sire de la Dolorose Tor.</p>
                    <p xml:id="d001l345" n="10">Chevaliers sui de novel adobéz. Se je truis Lancelot dou Lac, que mon pere ocist en traïson, trestot le
                    grant tresor dou monde ne prendroie je en raenson por sa teste.</p>
                    <p xml:id="d001l346" n="11">― Ha, Dex!, ce dit Palamedés, con tu m'as gariz, puis que tu fus fiz de celui qui me navra si durement
                    que je n'ai esté en aventure de mort! Prent ton heaume et le relace en ton chief, que en despit de ton
                    pere et por vengier ma plaie, me conbatrai je tant a toi que monseingnor Lancelot dou Lac en porra aler
                    tot quietement de [275ra] part toi par mi le mondes. Sachiéz que tu troveras ja .II. Palamedés.</p>
                    <p xml:id="d001l347" n="12">Je cuidoie que tu fusses aucun des bons chevaliers de la Table Reonde, et por ce n'estoie je que demi
                    Palamedés.</p>
                    <p xml:id="d001l348" n="13">Ora porras vengier la plaie que je fis a ton pere, dont il fu en aventure de mort!››</p>
                </div2>
                <div2 xml:id="d001c036" n="XXXVI">
                    <head>XXXVI</head>
                    <p xml:id="d001l349" n="1">Que vos diroie? Quant Karakadin oï ce, il saut a son heaume, et puis prist son escuz par les enarmes et
                    le giete devant son vis, et puis lieve s'espee encontremont et s'adrece vers Palamedés, que tote voie
                    l'atendoit apparoilliéz de la bataille.</p>
                    <p xml:id="d001l350" n="2">Et saichiéz certainemant que bien aparut a l'encontré que li chevaliers se conbatist a .II. Palamedés.</p>
                    <p xml:id="d001l351" n="3">Et neporquant il se defendoit si aspremant que Palamedés en avoit asés que sostenir.</p>
                    <p xml:id="d001l352" n="4">Il giete un cox et fiert Palamedés amont desor li haume si duremant que se Palamedés ne fust lanciéz a
                    la traverse, jamés d'ilec ne fust eschapéz vif: mort l'eüst a celui cop.</p>
                    <p xml:id="d001l353" n="5">Et Palamedés fiert lui au plus hastivement que il puet, et le feri desor l'espaule si duremant que il
                    li trence l'espaule d'outre enn outre atoz le braz.</p>
                    <p xml:id="d001l354" n="6">Qant li fils Karados vit perduz son braz, il rage de duel et de corroz.</p>
                    <p xml:id="d001l355" n="7">Et lors se lance, et voloit ferir Palamedès, mes qant Palamedés le voit venir, il guenchi un petit, et
                    celui ne se puet tenir, que toz enraggiéz venoit.</p>
                    <p xml:id="d001l356" n="8">Et qant il ne trove desor quoi ferir se en guinchant non, il trebuche a la terre,</p>
                    <p xml:id="d001l357" n="9">et lors li saut Palamedés desor li cors et li arrache le haume de la teste.</p>
                    <p xml:id="d001l358" n="10">Riens ne li vaut merci crier, et quant il a mort celui chevaliers, il s'assiet a la terre, que trop estoit
                    travailliéz.</p>
                    <p xml:id="d001l359" n="11">Lors vient la damoisele devant lui, et dist: ‹‹Sire, vos avéz si bien esploitiéz que nuls chevaliers dou
                    monde ne porroit avoir miels esploitiéz.</p>
                    <p xml:id="d001l360" n="12">Veéz la celui chevaliers qui la gist mort: vos l'avéz voingiéz, il est filz de roi››.</p>
                    <p xml:id="d001l361" n="13">Et lors monte Palamedés et conduist la damoisele a sson hostel. Mes atant laisse li contes a parler de
                    cestui fait, et reorne a Brehuz senz [275rb] Pitiéz.</p>
                </div2>
                <div2 xml:id="d001c037" n="XXXVII">
                    <head>XXXVII</head>
                    <p xml:id="d001l362" n="1">Or dit li contes que li chastellains devoit conduire Brehuz en tel liuz ou il porroit conduire et aler
                    seürement en son païs.</p>
                    <p xml:id="d001l363" n="2">Il les haoit en tel maniere come celui que son pere avoit ocis et son filz, porpensa tant que il s'acorda
                    a ace que il le conduira devant le roi de Norbelande,</p>
                    <p xml:id="d001l364" n="3">a cui Brehuz avoit fait maint ennuiz, et ocis li avoit un suen neveu auques novellemant.</p>
                    <p xml:id="d001l365" n="4">Il manda a ses freres que en prison le tenoit que il le conduie come murtre devant li rois Guiscars de
                    Norbelande, et il fera sa clamor desor lui.</p>
                    <p xml:id="d001l366" n="5">Qant cil oïrent le mandament, il pristrent Brehuz et les enchaenerent autresi con s'il fust un lion ou
                    un hors ou un leupars.</p>
                    <p xml:id="d001l367" n="6">Et endementiers que un fevres fichoit la chaene au col de Brehuz, atant ez vos venir Morgaine, apparoillie
                    come celle que oster voloit Brehuz de lor mains.</p>
                    <p xml:id="d001l368" n="7">En sa conpaingnie avoit Sibille l'enchantariz, que molt se penoit de Brehuz aidier.</p>
                    <p xml:id="d001l369" n="8">Lors, qant Morgaine vit enchaener l'ome del monde que ele plus amoit, se elle fu corrocee, ce ne fait
                    pas a demander.</p>
                    <p xml:id="d001l370" n="9">Et se elle aüst autant de pooir come li freres avoient, elle se fust meslee a eus.</p>
                    <p xml:id="d001l371" n="10">Et neporqant, qant elle mist les piéz dedenz le porpris de la tor, elle gieta ses ars et son enchantement,
                    dont il avint illec par senblant .IIII. lions, que bien fu avis al fevre que il venissent por lui devorer.</p>
                    <p xml:id="d001l372" n="11">Et lors se mist en fuie por sauver sa vie.</p>
                    <p xml:id="d001l373" n="12">Lo ciers comence a nercir et li vent et la tenpeste i vint si grant que nules des gardes que Breüz gardoit
                    ni osa demorer, ainz fuirent por garentir lors chevax de mort.</p>
                    <p xml:id="d001l374" n="13">Aprés la tenpeste i vint la scurtéz si grant dedenz lor porpris que [275va] nuns ne veoit l'un l'autre.</p>
                </div2>
                <div2 xml:id="d001c038" n="XXXVIII">
                    <head>XXXVIII</head>
                    <p xml:id="d001l375" n="1">Que vos diroie? Lors descendi Morgaine et prist Brehuz et li deslia les piéz et les mains, que encore
                    estoient lieez d'une corde, et puis le fist monter sor un chevau[x] fort et isnel, et en tel maniere oissir[e]nt
                    hors dou porpris de la tor.</p>
                    <p xml:id="d001l376" n="2">Et quant il furent dehors, Sibille que son enchantemant avoit apparroilliéz, en fist venir en maintenant
                    une si grant eive par senblant, que bien fu avis a cels de laiens qu'ele deüst sormonter desu la tor.</p>
                    <p xml:id="d001l377" n="3">Il furent si espoïntéz que bien cuiderent morir ilec.</p>
                    <p xml:id="d001l378" n="4">Et monterent desor la tor au plus hastivemant que il onques porent.</p>
                    <p xml:id="d001l379" n="5">Et lors quant il gardoient es fosséz, bien lor estoit avis que l'eive corrust ausi con la foudre les chachast
                    encontremont la tor.</p>
                    <p xml:id="d001l380" n="6">Morgaine s'en vet liee et joiant por Brehuz que elle en meine, car en tel mains estoit cheuz que de mortel
                    haine les haoit.</p>
                    <p xml:id="d001l381" n="7">Tant ont chevauchiéz que il sont venuz a un suen chastel.</p>
                    <p xml:id="d001l382" n="8">Illec descendent, que bien furent asseür, et lors vint un ferrez que osta la chaene dou col a Brehuz,
                    et Morgaine le fist bangnier et metre a eise.</p>
                </div2>
                <div2 xml:id="d001c039" n="XXXIX">
                    <head>XXXIX</head>
                    <p xml:id="d001l383" n="1">De l'autre part, li chastellains atendoit la venue des freres que Brehuz devoit conduire toz enchaenéz.</p>
                    <p xml:id="d001l384" n="2">Tant i demora, devant un sentiers, que mult li enuia.</p>
                    <p xml:id="d001l385" n="3">Et neporqant il se mist el sentiers, entre lui et sa conpaingnie, et chevaucha dusque a la tor.</p>
                    <p xml:id="d001l386" n="4">Et lors qant il vit les gardes montees desor la tor, et il les vit si esgaréz, tant tost li fu avis qu'il
                    avoient perdu Brehuz.</p>
                    <p xml:id="d001l387" n="5">Il entra dedens le porpris de la tor tot adelivrement.</p>
                    <p xml:id="d001l388" n="6">Et quant il fu entré lui et ses homes, il furent autresi enchantéz con les autres estoient.</p>
                    <p xml:id="d001l389" n="7">Mout fu lor tart que il fussent montéz desor lo sonmet de la tor, ou il cuidoient sauver lor vies.</p>
                    <p xml:id="d001l390" n="8">Que vos diroie? De tant con li jorz dura fu li enchantemant si dur et si fermez que bien cuidoient per[275vb]dre
                    lor viez. Que vos diroie?</p>
                    <p xml:id="d001l391" n="9">Il cuidoient bien morir senz aucuns delaiemant.</p>
                    <p xml:id="d001l392" n="10">Et lors quant la nuit fu venue oscure, li enchantemant failli, dont il furent mout liéz.</p>
                    <p xml:id="d001l393" n="11">Il furent trestot certains que tot ce avoit lor fait Morgaine por hoster Brehuz de lor mains.</p>
                    <p xml:id="d001l394" n="12">Mout furent corrociéz de ce que il ne pristrent le grant tresor que Morgaine voloit lor doner por lui
                    delivrer de prison.</p>
                </div2>
                <div2 xml:id="d001c040" n="XL">
                    <head>XL</head>
                    <p xml:id="d001l395" n="1">Mout fu corrociéz li chastellains de ce que Brehuz s'en estoit aléz si quitemant, et mout fu dolant que
                    il ne le mist a la mort.</p>
                    <p xml:id="d001l396" n="2">Et neporquant, dolanz et corrociéz s'en retorna a son chiastel, et giure quant que il jurer puet, que
                    se Brehuz cheïst mes entre ses mains, jamés n'en sera aquitéz, ainz le metra a la mort il meïsme.</p>
                    <p xml:id="d001l397" n="3">De l'autre part, quant Brehuz ot sojornéz .XV. jorz entiers, il monta en son cheval arméz de totes armes
                    et prist congié a Morgaine et a sa conpaingnie,</p>
                    <p xml:id="d001l398" n="4">et se mist au chemin et chevaucha tant que il vint cele part ou cels estoient que osta le chevaliers de
                    la tonbe que Breüs avoit fait metre en senefiance de son cors meemes.</p>
                    <p xml:id="d001l399" n="5">Et lors qant il fu venuz, il trova un chevaliers qui s'aloit desduiant avec sa feme par mi un vergiers.</p>
                    <p xml:id="d001l400" n="6">Et lors s'escrie Brehuz, et dist al chevaliers: ‹‹Cuidoie tu que Brehuz fust morz?››,</p>
                    <p xml:id="d001l401" n="7">et qant li chevalier et la dame oïrent ce, bien lor fu avis que Brehuz fust resuscitéz et que li enemis
                    d'enfer se fust mis dedenz lui.</p>
                    <p xml:id="d001l402" n="8">Lors pasme andox.</p>
                    <p xml:id="d001l403" n="9">Et quant Brehuz les vit andox pasméz, il descent et lé voloit andox troser desor son cheval, et il voloit
                    monter desor celui [dou] chevaliers.</p>
                    <p xml:id="d001l404" n="10">Et endementiers que il levoit la dame de terre, li escuierz del chevaliers se lança cele part.</p>
                    <p xml:id="d001l405" n="11">Il tenoit le gleive de son seingnor et lors en feri le cheval de Brehuz et l'ocist, et puis ocist celui
                    de son seingnor, et puis li palefroiz de sa dame, et il torne en fuie vers le cha[276ra]stel, criant et
                    braiant come celui qi mout avoit ennuiz.</p>
                    <p xml:id="d001l406" n="12">Et qant Brehuz se vit a tel meschief come celui qui n'avoit cheval, il fu mout espoentéz.</p>
                    <p xml:id="d001l407" n="13">Et neporquant il mist la dame a terre et se mist en la foreste, la ou il la voit plus espesse.</p>
                    <p xml:id="d001l408" n="14">Tant ot criéz li escuiers et corruz vers le chastel que il fu oïz.</p>
                    <p xml:id="d001l409" n="15">Et lors faut as armez petit et grant, et se mistrent aprés Brehuz, et amenerent chienz por lui trover.</p>
                    <p xml:id="d001l410" n="16">Mes il estoit mis si en parfont de la foreste que il ne puet estre trovéz.</p>
                    <p xml:id="d001l411" n="17">Et quant il virent que il ont failli a llui tenir, il se retornerent desor la dame que encore gisoit en
                    pasmeison.</p>
                    <p xml:id="d001l412" n="18">Mes li chevaliers estoit revenuz et l'apelloit tote voies.</p>
                    <p xml:id="d001l413" n="19">Que vos diroie? Ensint pasmee la conduistrent dedenz le chastel.</p>
                </div2>
                <div2 xml:id="d001c041" n="XLI">
                    <head>XLI</head>
                    <p xml:id="d001l414" n="1">De l'autre part, Brehuz s'en ala tant que il fu venuz desor une fontaine, et ilec avoit une damoisele
                    de mout grant biautéz.</p>
                    <p xml:id="d001l415" n="2">Brehuz la salue et la damoisele li rent son saluz, et puis li dist: ‹‹Danz chevaliers, porquoi aléz vos
                    por ceste foreste a piéz?››, et Brehuz respont, et dist que de l'aler a piéz est il mout corrociéz.</p>
                    <p xml:id="d001l416" n="3">‹‹Qui vos a tolu vos chevax?, ce dit la damoisele ― Damoiselle, fait il, oïstes vos onques nomer Brehuz?</p>
                    <p xml:id="d001l417" n="4">― Oïl, fait la damoiselle, mes si dist l'en que il est morz.</p>
                    <p xml:id="d001l418" n="5">Et avant ier me fu dit que il est en vie</p>
                    <p xml:id="d001l419" n="6">― Madamoisele, fait Brehuz, celui qui lle vos dist ne dist pas voir, ainz est mort et s'en vet jorz et
                    nuit par mi ceste foreste, ociant toz les chevaliers que il trove.</p>
                    <p xml:id="d001l420" n="7">Il me trova en la conpaingnie d'un autre chevalier et m'abati de mon cheval, et puis se mist aprés mon
                    conpaingnon, et je m'en sui eschapéz toz a piéz››.</p>
                    <p xml:id="d001l421" n="8">Quant la damoiselle oï ce, elle fu enn angoisse mortex.</p>
                    <p xml:id="d001l422" n="9">Et neporquant, elle le prie por Dex que il la conduie a aucun recet, ‹‹que je ai peor, fait elle que mon
                    ami fera trop longue demorance</p>
                    <p xml:id="d001l423" n="10">― Venéz [276rb] avec moi, que je vos conduirai, fait Brehuz, en tel leu que vos n'avréz garde de Brehuz››.</p>
                    <p xml:id="d001l424" n="11">Endementiers que la damoiselle volloit monter, atant ez vos son ami venir.</p>
                    <p xml:id="d001l425" n="12">Et quant il vit Brehuz tenir parlemant a la damoiselle, il l'escrie a aute vois:</p>
                    <p xml:id="d001l426" n="13">‹‹Fuiéz! Fuiéz, danz chevaliers! Ou vos estes morz!››.</p>
                    <p xml:id="d001l427" n="14">Brehuz conut la vois dou chevalier, et vit tot apertemant que ce estoit Saphar, li frere de Palamedés.</p>
                    <p xml:id="d001l428" n="15">Et si vos di certainemant que il haoit Brehuz senz Pitié de mortel haïne.</p>
                    <p xml:id="d001l429" n="16">Lors se mist Brehuz en la foreste au plus hastivemant que il puet, e Saphar descent deléz s'amie et li
                    demande novelles dou chevaliers.</p>
                    <p xml:id="d001l430" n="17">Et celle li conta tote la verité.</p>
                    <p xml:id="d001l431" n="18">Lors comence Saphar a rrire, et dist: ‹‹Certes madamoiselle, vos estiéz chehue as mains de Brehuz sanz
                    Pitiéz!››.</p>
                    <p xml:id="d001l432" n="19">De l'autre part, s'en ala Brehuz dusque a son chastel.</p>
                    <p xml:id="d001l433" n="20">Mes atant laisse li contes a parler de ceste aventure, et parole des deus chevaliers que vindrent devant
                    le roi Artus la voille de lla Pentecoste.</p>
                </div2>
                <div2 xml:id="d001c042" n="XLII">
                    <head>XLII</head>
                    <p xml:id="d001l434" n="1">En ceste partie dit li contes que lors quant la rice[…] avec la damoise[…] semondre de pa[…] il s'en alast
                    au […]ist droitemant […]ins ou l'en avoit […] tres bons chevaliers, do […] chevaliers.</p>
                    <p xml:id="d001l435" n="2">Et en celui jo[…] je vos paroill fur[…] .II. chevaliers arméz de to[…] montéx en bon chev[…] escuz estoient
                    si dure […] chiéz, et lors heaumes et […] enpiriéz et maumis des […] de legier se pooient metre […] [276va]
                    se il conbatoient plus, ce fu avis a toz cels qui les gardoient.</p>
                    <p xml:id="d001l436" n="3">Lors parole l'uns d'eaus, et dist:</p>
                    <p xml:id="d001l437" n="4">‹‹Sire, .II. chevaliers somes, veoir le poéz.</p>
                    <p xml:id="d001l438" n="5">Conbatuz avonz ensenble .XL. jorz toz entierz.</p>
                    <p xml:id="d001l439" n="6">Onques ne veïstes si grant mervoille, que por nul cox que l'en giette desor l'autre ne puet saillir li
                    sanc a la terre.</p>
                    <p xml:id="d001l440" n="7">Et si sont nos armes enpiriéz si con vos poéz veoir.</p>
                    <p xml:id="d001l441" n="8">Or somes ici venuz por conbatre devant vos por ce que vos conosiéz le meillor.</p>
                    <p xml:id="d001l442" n="9">― Seingnor chevaliers, ce respont li Roi Artus, itant me dites, porquoi vos conbatéz vos?</p>
                    <p xml:id="d001l443" n="10">― Sire, fait l'uns d'eaux, il m'a honi de ma feme››,</p>
                    <p xml:id="d001l444" n="11">lors respont l'autre, et dist: ‹‹Sire, ne li creéz, ainz m'a il honiz de la moie!</p>
                    <p xml:id="d001l445" n="12">― donc vos conbatéz vos por ceste querele?, fait li rois Artus ― Oïl, sire››, font li chevaliers.</p>
                    <p xml:id="d001l446" n="13">Et lors comande li rois Artus que l'en lor aport armes freschez et novelles, et l'en li aporte eraumant.</p>
                    <p xml:id="d001l447" n="14">Les chevaliers les pristrent et puis monterent en lor chvaux fort et isnelz.</p>
                </div2>
                <div2 xml:id="d001c043" n="XLIII">
                    <head>XLIII</head>
                    <p xml:id="d001l448" n="1">Que vos diroie? Andox laissent corre lor chevaux l'un encontre l'autre.</p>
                    <p xml:id="d001l449" n="2">Mes lor, qa[n]t il vint au jondres des glaives, il s'entrefierent si duremant que dusque as poinz briserent
                    los glaives, puis s'entrehur[ten]t des coux et des visages, si s'entre […] desor les cropes […] ant les
                    .II. chevaliers […]</p>
                    <p xml:id="d001l450" n="3">il se lievent en […] lor escuz par les […] gietent devant […] ent dou fuerres […] e donent grandimes […]
                    nnés sovent et me […] meslee entr'eaux […] ataille l'un fiert […] nt et s'entrehurtent […] z et se font
                    reüser […] enchent l'uns l'autre […] ieaux de lor heaumes […] s cuir de lor escuz et en […]</p>
                    <p xml:id="d001l451" n="4">a la terre sovent et menuz […] di apertemant qu'il ne de […] gueres que il trenchent a [276vb] cox de
                    lor espees les mailles de lor haubers, et en font la terre covri de totes pars.</p>
                </div2>
                <div2 xml:id="d001c044" n="XLIV">
                    <head>XLIV</head>
                    <p xml:id="d001l452" n="1">Endementiers que il se conbatoient en tel maniere con je vos ai contés, atant ez vos venir .II. chevaliers
                    armés de totes armes et .II. escuierz.</p>
                    <p xml:id="d001l453" n="2">Lors qant il virent la bataille, il descendent et se mistrent entr'eaux, et distrent:</p>
                    <p xml:id="d001l454" n="3">‹‹Estés! Estés, seingnor chevaliers! N'en faites plus!››.</p>
                    <p xml:id="d001l455" n="4">Lors se traient li uns en sus de l'autre, que ensint enn avoient il mestiers, et s'apuient desor lor escuz.</p>
                    <p xml:id="d001l456" n="5">Et li dui chevaliers arméz s'en vont droitemant devant le roi Artus, et lors parole l'uns d'eaus, et dist:</p>
                    <p xml:id="d001l457" n="6">‹‹Sire, a vos nos envoia .II. dames et un hermite.</p>
                    <p xml:id="d001l458" n="7">Les dames vos mandent et font clamor, ensint com elle doivent faire a lor seingnor.</p>
                    <p xml:id="d001l459" n="8">Veéz la ces .II. chevaliers que devant vos sont conbatuz l'un encontre l'autre.</p>
                    <p xml:id="d001l460" n="9">Li uns d'eaus mist l'une des .II. dames souz terre dusque a la gorge; mes la Deu merci, et de celui chevaliers
                    la que vos veéz desarmés, la en gita hors.</p>
                    <p xml:id="d001l461" n="10">Elle seroit pieça mes morte se il ne fust.</p>
                    <p xml:id="d001l462" n="11">Et l'autre chevalier fist a l'autre dame encore pis, que il la fist pendre a un arbre par lé piéz en un
                    bois; mes la Deu merci et d'un hermite que envoia cel autre chevaliers la, qui est desarméz, l'en osta
                    de celui perill.</p>
                    <p xml:id="d001l463" n="12">Nos savons apertemant que il se sont asséz conbatuz, et unques ne puet outrer l'un l'autre, et si vos
                    dirai porquoi:</p>
                    <p xml:id="d001l464" n="13">il reitent andox lor femes, et por ce q'il sont en fause querele andox ne puet outré l'un l'autre.</p>
                    <p xml:id="d001l465" n="14">Sire, veéz nos andox en leuz des .II. dames que il en desloiautéz et en fellonie les retent que elles
                    le sont honiz.</p>
                    <p xml:id="d001l466" n="15">Et voiant vos seront mis a utrance de lor felloniez. Tenéz nostre gages, que a l'endemain nos nos metrom
                    encontre eaux en leuz de lor femes, que il apellent fellonessemant››.</p>
                </div2>
                <div2 xml:id="d001c045" n="XLV">
                    <head>XLV</head>
                    <p xml:id="d001l467" n="1">Quant li rois Artus ot tot escoutéz, il respont, et dist: ‹‹Seingnors chevaliers, vos soiez li tres bien
                    venuz.</p>
                    <p xml:id="d001l468" n="2">[277ra] Ge sui mult liéz quant l'en abat la fellonie davant ma cort.</p>
                    <p xml:id="d001l469" n="3">Et si vos devi: les chevaliers se clamerunt voincuz andox, ou il se conbatront a vos››.</p>
                    <p xml:id="d001l470" n="4">Et lors s'en vont andox li chevaliers arméz avec lor conpagnie en un hostel.</p>
                    <p xml:id="d001l471" n="5">Et les .II. chevaliers que se conbatoient furont mandéz davant lo roi Artus.</p>
                    <p xml:id="d001l472" n="6">E quant il furent venuz, sachiéz çortoinement que il furent mult en grant de savoir qui furent li chevalier
                    que firent la conplainte por lor femes devant lo roi Artus.</p>
                    <p xml:id="d001l473" n="7">Llors parole le rois Artus et dist: ‹‹Seingnor chevalier, a l'endemain sera ceste bataille.</p>
                    <p xml:id="d001l474" n="8">Et sera en seste ville la greignor joie que onques mes fust a cort de nul rois terriens.</p>
                    <p xml:id="d001l475" n="9">Il vos estuet desloiauter devant moi encontre .II. chevaliers qui vos appellent de fellonie, et que vos
                    estez andos en fause querele.</p>
                    <p xml:id="d001l476" n="10">Je voil que vostre bataille soit comencee a bel matin</p>
                    <p xml:id="d001l477" n="11">― Sire, font il, qui sont li chevaliers dont vos parléz?</p>
                    <p xml:id="d001l478" n="12">― Ge nel connuis pas, se dist li rois Artus; a l'endemain porrois enquerre de lor nom et de lor estre››.</p>
                </div2>
                <div2 xml:id="d001c046" n="XLVI">
                    <head>XLVI</head>
                    <p xml:id="d001l479" n="1">Lors s'en vont andos les chevaliers desarmer, et furent en grant de savoir qui estoient andox li chevaliers.</p>
                    <p xml:id="d001l480" n="2">Que vos diroie? A l'endemain, quant li giors de la Pentecoste fu venuz, vos possiéz veoir des bien le
                    matin joie encomencier, les dames et le damoiselles aparoiller lor cors et lor faces,</p>
                    <p xml:id="d001l481" n="3">et furent en grant d'aparoillier l'une l'autre et de mostrer lor beutéz a cavalers et damoiselles.</p>
                    <p xml:id="d001l482" n="4">De l'autre part, les .II. chevaliers, qui desarmés vidrent, pristrent lor armes et monterent en lor chevaux.</p>
                    <p xml:id="d001l483" n="5">E cels que firent li conplainte furent arméz a lor maniere de lor armes et coment a lor apartenoient.</p>
                    <p xml:id="d001l484" n="6">Andous lé lor dames juidrent davant le roi Artus.</p>
                    <p xml:id="d001l485" n="7">Et ja estoient [277rb] leur mariz ilec arméz de totes armes. ‹‹Et por elles les avrons!››.</p>
                </div2>
                <div2 xml:id="d001c047" n="XLVII">
                    <head>XLVII</head>
                    <p xml:id="d001l486" n="1">‹‹Sire, fait l'une des dames, veéz noz mariz qui nos retent que il soient honiz por nos.</p>
                    <p xml:id="d001l487" n="2">Et veéz la .II. chevaliers que une hermite lor conmanda que il entrassent en chanp por nostre querele
                    desrainier››.</p>
                    <p xml:id="d001l488" n="3">Et lors prist ciascune lo suens por mains, et distrent: ‹‹Entréz el chanp, seingnor chevaliers! Que Damedex
                    vos aident ai droit!››.</p>
                    <p xml:id="d001l489" n="4">Mult furent esbaïz les mariz as dames quant il virent lor femes, que il cuidoient que pieça mes fuissent
                    mortes.</p>
                    <p xml:id="d001l490" n="5">Et neporquant il lacent lor heaumes et s'apareillent de la bataille, et lors s'adreccent l'uns d'aus encontre
                    l'autre chevaliers as dames.</p>
                    <p xml:id="d001l491" n="6">Et quant cil le voit venir, il ne refuse pas, ainz li adrice la teste de son chevaus, et mist son gleive
                    desor le feutre, et laisse corre encontre lui, que tote voies li venoit ensperonant.</p>
                    <p xml:id="d001l492" n="7">Mes lors quant il vindrent au jondre des glevies, tel fu l'aventure que Unsanciers, li mariz a une des
                    dames, failli au chevaliers herdre;</p>
                    <p xml:id="d001l493" n="8">et il le feri si durement par le piz a descovert que, voille ou non voille, Usaciers li estuet vuider
                    les arçons et cheïr a la terre par desor la crope de son cheval.</p>
                    <p xml:id="d001l494" n="9">Li chevalier qui feri ne fu pas de petit pooir, que, combien qu'il fust d'aage, il avoit asséz de force
                    et de pooir en lui, e Unsanchiers chaï senz relever, por ce qui li remest li fer del glaive par mi le
                    cors, dont il mori mantenant.</p>
                </div2>
                <div2 xml:id="d001c048" n="XLVIII">
                    <head>XLVIII</head>
                    <p xml:id="d001l495" n="1">De l'autre part, l'autre chevaliers que mariz estoit de l'autre dame, laisse corre envers l'au[tre] chevaliers,
                    et cil ne le refuse pas, ainz li adrecce et cors et volontéz.</p>
                    <p xml:id="d001l496" n="2">E ssi s'entrefierent andox si asprement que, voille ou non voille, li plus feibles li estuet sentir la
                    seche terre:</p>
                    <p xml:id="d001l497" n="3">li chevaliers qui estoit mariz a la dame chaï, et l'autre chevaliers passa outre tot a cheval.</p>
                    <p xml:id="d001l498" n="4">Et quant il ot parforni son poindre, il retorne et trove li chevaliers qui relevéz [277va] estoit.</p>
                    <p xml:id="d001l499" n="5">Il descent et li conroie tel que l'ame li parti del ventre erraument. Mort fuerent les chevaliers andox
                    par lor outrages que .XL. giors se conbatirent enseble et unques n'on pot outrer l'un l'autre et neïs
                    oster sanc dou cors l'uns a l'autre.</p>
                    <p xml:id="d001l500" n="6">Et se aucuns venist avant qui me demandast qui furent les deus chevaliers qui les .II. dames conduistrent,
                    je lor respondrai que il furent .II. hermites.</p>
                    <p xml:id="d001l501" n="7">Celui qui ocist Usanciers estoit apelléz Raniers li Ermites dou Bois, et li autre, qui ocist Guinsels,
                    li mariz a l'autre dame, estoit apelléz Gautiers li Bruns.</p>
                    <p xml:id="d001l502" n="8">Andox furent hermiters a celui point, mes il avoient esté devant chevaliers de grant proecce, et renclus
                    estoient andox en dox hermitages.</p>
                    <p xml:id="d001l503" n="9">Mes la pitiéz que prist a lor maistres de lor dames, si pristrent armes a le mainiere de chevaliers et
                    s'en alerent conbatre a lor mariz ensint con vos avéz oï.</p>
                    <p xml:id="d001l504" n="10">Le maistre hermite comanda a ces .II. hermite, que chevaliers avoient esté, que il eississent de lor hermitages
                    et s'en alessent avec les dames et se conbatissent a lor mariz por la querele d'aus.</p>
                    <p xml:id="d001l505" n="11">Par celui comandament que li bons hermite Guilielme fist a ces .II. hermites eissirent il hors de lor
                    hermitages, e sse conbatirent tant as mariz des .II. dames que il furent ocis [devant] li rois Artus.</p>
                </div2>
                <div2 xml:id="d001c049" n="IL">
                    <head>IL</head>
                    <p xml:id="d001l506" n="1">Que vos diroie? Quant cels deloial chevaliers furent ocis, les .II. hermites et les .II. dames pristrent
                    congiéz au roi Artus et sen alerent en lor païs.</p>
                    <p xml:id="d001l507" n="2">Et les .II. hermites s'en entrerent en lor hermitages, et les .II. dames s'en alerent chiés lor peres
                    et pristrent autres mariz, dont elle furent molt haese.</p>
                    <p xml:id="d001l508" n="3">Et li rois Artus, qui remest a Chamalot avec ses conpaignons, ot si grant feste et grant joie que dou
                    tens dou roi Luces de la Grant Bretangne se cristiana, ne fu veüe si grant joie ne si grant feste en nus
                    pars con celui jors de la Pentecoste fu a Chamalot.</p>
                    <p xml:id="d001l509" n="4">Li rois Artus et la reine Genev[277vb]re, et avec aus une si tres grant conpaingnie que des dames et que
                    de damoiselles et de chevaliers que il fu une grant mervoille del veoir, a tel conpaingnie con ge vos
                    di s'en vont a la grant messe.</p>
                    <p xml:id="d001l510" n="5">Et le conpaingnons de la Table Reonde estoient trestuit a Kamalot, fors solement monseingnor Lancelot
                    dou Lac et Boort de Gaunes et Lionel son frere Cilz .III. vindrent avant que la grant messe fust cantee.</p>
                    <p xml:id="d001l511" n="6">Et missire Tristans i vint celui jors meesmes, ensint con li contes dou Sant Graals le tesmongne apertement,
                    dont je ne vos en contrerai riens de sa venue, por ce che bien est traslatee de latin en françois por
                    atrui, ainz tendrai ma droite voie.</p>
                    <p xml:id="d001l512" n="7">Mes atant laisse li contes a parler de seste aventure, et parole dou roi Artus.</p>
                </div2>
                <div2 xml:id="d001c050" n="L">
                    <head>L</head>
                    <p xml:id="d001l513" n="1">Ci endroit dit li contes, et la veraie estoire le tesmongne, que lors quant li conpaingnons de la Table
                    Reonde furent partiz de Kalamot et mis en queste por trover le Saint Graal, la chose eu monde que il plus
                    desiroit a veoir et que il avoient en grant reverhence</p>
                    <p xml:id="d001l514" n="2">― et sachiéz certainement que il enn avoient asséz raison, que Damedex li toz puisant en faisoit molt
                    grant miracle en toz li luiz ou celui vaisel estoit, et li giors meesmes de la Pentecoste en avoient il
                    veüz asséz, et repeüz avoient il esté de la grace que Dex i avoit mise</p>
                    <p xml:id="d001l515" n="3">―, celui giors meesmes que il partirent de cort en fu li rois Artus si corrociéz que il coucha malades,
                    et fu si afleboiéz de cele maladie que il se cuidoit partir dou secle.</p>
                    <p xml:id="d001l516" n="4">Un giors avint que il manda son consoill et fist venir .IIII. clers: ‹‹Seingnors, ce dit li roi Artus,
                    Gauvain mon neveu m'a mis si grant dolor au cuer que ge muir.</p>
                    <p xml:id="d001l517" n="5">Il m'a tolu tant de bien con ge avoie. Il fist le veu de ceste queste, dont il m'a to[278ra]lu toz mes
                    conpaingnons.</p>
                    <p xml:id="d001l518" n="6">Et puis qu'il ma honi, se Dex m'aït, il n'avra riens del mien aprés ma mort!</p>
                    <p xml:id="d001l519" n="7">Vos savéz bien, seingnor, cist roiame est miens par lingnage, et que ge le puis doner a ccui ge vuoill:
                    mes, certes, il n'en sera roi, ne [n'en] portera corone ne il ne nus de ses freres!</p>
                    <p xml:id="d001l520" n="8">Seingnors clers, metes en escrit en perchemin que je vuoill que sestui roiame soit donéz aprés ma mort
                    a Lancelot dou Lac.</p>
                    <p xml:id="d001l521" n="9">Et sel fust telx qu'il la refusast, soit donéz a Tristanz de Loenoys; et se il le refusast, soit donéz
                    a Boort de Gaunes;</p>
                    <p xml:id="d001l522" n="10">et se il le refusast, soit donéz a acuns bons chevaliers de lingnage del roi Ban: que ja n'en portera
                    corone celui que de tant bon chevaliers je avoie m'a enpovriz››.</p>
                </div2>
                <div2 xml:id="d001c051" n="LI">
                    <head>LI</head>
                    <p xml:id="d001l523" n="1">Endementiers que li rois faisoit escrire ses hernois, et li doloit por sa arme, entra laiens un chevaliers
                    arméz, et avoit la teste si durement navree qu'a poine pooit il parler ne poi ne grant.</p>
                    <p xml:id="d001l524" n="2">Et neporquant, il se reposa un petit, et puis dist au roi:</p>
                    <p xml:id="d001l525" n="3">‹‹Sire, Lancelot dou Lac vos salue et madame la reine Genevre autresint››.</p>
                    <p xml:id="d001l526" n="4">Et quant li rois Artus oï ce, il relieve la teste et dist: ‹‹Dex beneïe Lancelot et vos!</p>
                    <p xml:id="d001l527" n="5">Et ou le veïstes vos, biaux sire?</p>
                    <p xml:id="d001l528" n="6">― Sire, ce dist li chevaliers, ge le vi entrer en Corbenic, dont il mist a utrance li chevaliers de l'antree
                    dou castel, et celui qui gardoit le pont abati il senz relever››.</p>
                    <p xml:id="d001l529" n="7">Que vos diroie? Celui chevaliers disoit tant de bien de Lancelot que li rois Artus en comença a rrire.</p>
                    <p xml:id="d001l530" n="8">Et lors manda la reine Genevre sa feme, et quant elle i fu venue, le rois meesmes i conta la novelle,
                    dont elle en fu tant liee et tant ploine de joie que li vermeaus colors que elle avoit perdu de joie li
                    revint si del tot que ce fu une des grant mervoille dou monde</p>
                    <p xml:id="d001l531" n="9">― que ge voill bien que vos sachiéz qu'elle l'avoit dou tot perdu, et se savoir volés coment fu ce, ge
                    le vos dirai.</p>
                </div2>
                <div2 xml:id="d001c052" n="LII">
                    <head>LII</head>
                    <p xml:id="d001l532" n="1">[278rb] Li giors de la Pentecoste, quant la novelle vint devant li que monseingnor Gauvain avoit fait
                    li veu de la queste dou Saint Graal,</p>
                    <p xml:id="d001l533" n="2">et Lancelot l'[avoit fait] avec lui, elle n'ot si grant dolor au cuer que droitement en perdi elle son
                    color, et devint pales conme morte, que bien li fu avis que celle queste fust conmencee en tel point et
                    tel houres que elle ne cuida jamés veoir la riens el munde que elle plus amoit</p>
                    <p xml:id="d001l534" n="3">― donde ge vos di certament que celle queste ne fu pas comencee a gas et non pas solement por les conpaingnons
                    de la Table Reonde,</p>
                    <p xml:id="d001l535" n="4">mes elle fu encomencee por tuit li bons chevaliers de la Grant Bretangne, et maint bons chevaliers de
                    Gaule, de la Grant Bretangne et d'Irlande enpristrent la queste,</p>
                    <p xml:id="d001l536" n="5">et fu maintenue dusque a .XVII. anz, mes non pas de toz seingnors.</p>
                    <p xml:id="d001l537" n="6">Conter vos voil porquoi celle grant maladie servint au roi Artus et porquoi fu la soveraine achaison.</p>
                    <p xml:id="d001l538" n="7">Il avint que la desloial Morgaine manda par toz les païs als orgoilleus chevaliers que il se misent en
                    la queste por honir les chevaliers dou roi Artus.</p>
                    <p xml:id="d001l539" n="8">Et lors vint la novelle au rois Artus que .XL. chevaliers aloient trestuit ensenble ociant les conpaingnons
                    de la Table Reonde.</p>
                    <p xml:id="d001l540" n="9">Mes la Deu merci et li tres chevaliers bons que l'en apelloit Galaaz s'enbati desor eaus, entre lui et
                    monseingnor Tristanz, qu'il lé mistrent trestuit a la mort.</p>
                    <p xml:id="d001l541" n="10">[Q]ue vos diroie? Entre li roi Artus et li chevaliers navréz fu li jors grant parlament.</p>
                    <p xml:id="d001l542" n="11">Et li chevaliers li conta coment Gauvain son neveu l'avoit navréz en traïson, et coment sa queste estoit
                    honie por lui et por son freire Agravain.</p>
                    <p xml:id="d001l543" n="12">‹‹Ne me chaut de lor voie, ce dit li rois Artus, que ge sai certainement qu'il sont desloial››.</p>
                    <p xml:id="d001l544" n="13">Que vos diroie? Mauvese novelle en porta li chevaliers navréz davant li rois Artus.</p>
                    <p xml:id="d001l545" n="14">Mes quant li rois sot que Lancelot estoit entréz en Corbenic, si li fu avis che la queste fust finee,
                    que il savoit apertement que li Rois Pescheor avoit [278va] en garde le Saint Graal.</p>
                    <p xml:id="d001l546" n="15">Lors torna li rois Artus a garison et la reine Genevre en sa beautex, que bien lor fu avis que Lancelot
                    en portast l'onor de la queste certainement.</p>
                    <p xml:id="d001l547" n="16">Mes ne demora gueres que li rois Marc de Cornoaille venoit sor lui a ost bandie. De cele aventure ne vos
                    conterai ge pas, ançois terrai ma droite voie.</p>
                </div2>
                <div2 xml:id="d001c053" n="LIII">
                    <head>LIII</head>
                    <p xml:id="d001l548" n="1">Un jors avint que li rois Artus et la reine sa feme estoient apuiéz a une fenestre dou palés de Kamalot
                    et regardoient par mi la praerie, et lors avint que il virent venir .II. chevaliers armés de totes armes
                    et montéx en bons cheval fort et isnel.</p>
                    <p xml:id="d001l549" n="2">‹‹Dame, dist li rois, nos avrons novelles par cé .II. chevaliers que ça s'en vienent.</p>
                    <p xml:id="d001l550" n="3">― Dex doint que lle novelles soit bone, fait la reine.</p>
                    <p xml:id="d001l551" n="4">Endementiers que li roi Artus parloit de lor venue, avint que uns de cels chevaliers remest et l'autre
                    vint avant.</p>
                    <p xml:id="d001l552" n="5">Et quant il vit li rois Artus, il parole, et dist: ‹‹Sire, veéz la celui chevaliers que la s'est arestéz:
                    sachiéz que il est dou lingnage dou roi Band de Benoïc.</p>
                    <p xml:id="d001l553" n="6">Il m'a requis de joste et de bataille, dont ge la li ai promis. Or la poéz regarder.</p>
                    <p xml:id="d001l554" n="7">Et sachiéz que ge a mis a la mort voiant [lui] .IIII. de ses conpaingnons et autretel ferai je de lui
                    se il m'ose atendre››.</p>
                    <p xml:id="d001l555" n="8">Et quant il a ce dit, il s'adrecce envers le chevaliers, que totes voies l'atendoit aparelliéz de la joste.</p>
                    <p xml:id="d001l556" n="9">Il hurte son cheval des esperonz et mis son gleive desor le feutre. Et li chevaliers ne le refuse pas,
                    ainz li adrece la teste de son cheval, et tenoit son gleive esloingniéz.</p>
                    <p xml:id="d001l557" n="10">Et li chevaliers que parla a li rois Artus failli a herdre a l'autre chevalier;</p>
                    <p xml:id="d001l558" n="11">et celui le ferri si durement desor la bocle de son escuz, qu'ele ne fu tant fort ne tant tenant que il
                    fers dou gleive ne pasast par mi, et s'aresta desor li blanc haubers.</p>
                    <p xml:id="d001l559" n="12">Cil fu tant dur et tant serréz que il ne le puet partir, mes il peint conme cellui que asséz avoit grant
                    force, si le rue dou cheval a terre et passe outre [278vb] por parfornir son poindre,</p>
                    <p xml:id="d001l560" n="13">et puis revient arriere et trove le chevaliers aparoilliéz de bataille:</p>
                    <p xml:id="d001l561" n="14">il avoit s'espee ostee dou fuorre et avoit gitéz son escuz devant son piéz.</p>
                    <p xml:id="d001l562" n="15">Et quant celui que a cheval estoit vit celui senblant, il descendi erraument e prist son escuz par les
                    enarmes et le gieta devant son vis.</p>
                    <p xml:id="d001l563" n="16">Puis hosta s'espee dou fuerre et se lança au chevaliers et li gieta un cop dur et pessant, et l'e consuit
                    desor li heame, dont il en trincha pleine paume.</p>
                </div2>
                <div2 xml:id="d001c054" n="LIV">
                    <head>LIV</head>
                    <p xml:id="d001l564" n="1">Que vos diroie? L'autre chevalier ne fu pas lent, ainz getta son cop a lui et le feri desor l'espaule.</p>
                    <p xml:id="d001l565" n="2">Mes il estoit arméz si bel que l'espee ne li fist doumage de nulle rien.</p>
                    <p xml:id="d001l566" n="3">Grant fu li chaplex et aspre la bataille, que se l'un gette un cop, et l'autre li rent erraument.</p>
                    <p xml:id="d001l567" n="4">Mes en la fin avint que li chevaliers que parla au roi Artus comença a rresortir arriere et perdre place,
                    et estre au desoz de bataille.</p>
                    <p xml:id="d001l568" n="5">Et quant l'autre chevaliers vit celui senblant, il done destre et senestre,</p>
                    <p xml:id="d001l569" n="6">et l'angoisse si durement que celui ne le puet plus endurer, ainz chaï a la terre toz envers.</p>
                    <p xml:id="d001l570" n="7">Lors li saut l'autre desor li cors et li arrache li heame de la teste et le giete en voie.</p>
                    <p xml:id="d001l571" n="8">Et cil crie merci a jontéz mainz, come celui que grant peor avoit de mort que trop avoit forfait au chevalier.</p>
                    <p xml:id="d001l572" n="9">Mes celui, que nulle pietéz ne veut avoir de lui, li abat la ventaille, et puis lieve s'espee contremont
                    et li done si grant cop que li fait voler li chef en mi le canp.</p>
                    <p xml:id="d001l573" n="10">Et quant il a ce fait, il botte s'espee el fuerre et monte, et puis chevauche en la cité et descendi davant
                    li palais dou roi Artus, et puis monte li degréz et trove li roi Artus, que a l'encontre li venoit atote
                    la roine sa feme, que grant joie fist de lui por amor dou lingnage dont il estoit descenduz.</p>
                    <p xml:id="d001l574" n="11">Vallet corrent et l'aident a desarmer.</p>
                    <p xml:id="d001l575" n="12">Et lors quant il fu en pur le cors, la reine le regarde molt ententivement; a chief de piecce parole,
                    et dist:</p>
                    <p xml:id="d001l576" n="13">‹‹Certes, biaus dous amis, voi[279ra]rement estes vos dou lingnage le roi Band, que se Lyonel resemble
                    Lancelot dou Lac, et vos resemblés bien monseingnor Blioberis de Gaunes.</p>
                    <p xml:id="d001l577" n="14">― Dame, ce respont li chevaliers, se ge li resemble, ce n'est pas mervoille, que ma mere que moi alacta
                    me vet contant que il m'engendra deléz une fontaine.</p>
                    <p xml:id="d001l578" n="15">Et por amor de lui et de son lingnage a ge nom Nestor de la Fontaine.</p>
                    <p xml:id="d001l579" n="16">Mes cil tratres chevaliers que la gist mort me destorna la voie de trouver mon pere, et si vos dirai coment.</p>
                    <p xml:id="d001l580" n="17">Ceste noit ostellames chiés une veve dame, et je avoie .IIII. mes conpaingnons que je avoie trovéz entrevoiez.</p>
                    <p xml:id="d001l581" n="18">Il josta a toz quatre, dont el en ocist les .II. a cop de gleive et li autre a cop de sa spee.</p>
                    <p xml:id="d001l582" n="19">Cil .IIII. chevaliers m'avoient promis de mostrer mon pere.</p>
                    <p xml:id="d001l583" n="20">Il voloit enprendre la bataille encontre moi, et avoit avec lui .XV. chevaliers mult fellons, dont je
                    le requis desor sa chevallarie que la bataille fust entre moi et lui devant vos.</p>
                </div2>
                <div2 xml:id="d001c055" n="LV">
                    <head>LV</head>
                    <p xml:id="d001l584" n="1">‹‹Il fu tex qu'il le me creanta et tex en fu la fin, et vos avéz veü.</p>
                    <p xml:id="d001l585" n="2">― Nestor, biaus dous amis, ce dit li rois, qui fu celui chevaliers que vos avéz ocis?</p>
                    <p xml:id="d001l586" n="3">― Sire, fait il, l'en l'apelloit Margus li Fellon.</p>
                    <p xml:id="d001l587" n="4">― Et sa fellonie, ce dit li rois, l'a honiz et mis a la mort honteusement››.</p>
                    <p xml:id="d001l588" n="5">Et lors le prist por la main et le conduist en la maste sale, ou les tables estoient apareillees, et le
                    fist aseoir a le aut dois selonc sa costume.</p>
                    <p xml:id="d001l589" n="6">Que vos feroie long conte? .IIII. jors demora Nestor de la Fontaine a Chamalot.</p>
                    <p xml:id="d001l590" n="7">Mult fu honoréz et d'un et d'autre que por amor de son lingnage, que por amor de l'aute proesce que en
                    lui estoit haubergie;</p>
                    <p xml:id="d001l591" n="8">mes la reine li fist honor desor toz les autres.</p>
                    <p xml:id="d001l592" n="9">Un jors avint qu'il arma son cors et monta sor son cheval et prist congié dau roi Artus et da la roine,
                    et se mist en la foreste.</p>
                    <p xml:id="d001l593" n="10">Et tant chevaucha que il vint a un chastel ou Marguz estoit enfoiz, que la droitement l'avoinet aportéz
                    sons escuiers.</p>
                    <p xml:id="d001l594" n="11">Il regarda al descendre et vit [279rb] la tonbe, ou il avoit letre escrittes, et que disoient:</p>
                    <p xml:id="d001l595" n="12">‹‹Ci gist Marguz de leianz, que Nestor de la Fontaine mist a la mort senz avoir merci de lui››.</p>
                    <p xml:id="d001l596" n="13">Quant il vit les letres, il fu certains que mauvesement estoit herbergiéz.</p>
                    <p xml:id="d001l597" n="14">Et neporquant il descendi de son cheval, et vallet corrent et l'aident desarmer.</p>
                    <p xml:id="d001l598" n="15">Et quant il fu en pur le cors, vint a llui un chevaliers e le conduit en la sale ou sa dame estoit.</p>
                    <p xml:id="d001l599" n="16">Nestor salue, et cele li rent son saluz ensint con feme corrocee.</p>
                    <p xml:id="d001l600" n="17">La nuit sorvint et les tables furent dreccees, et s'assistrent au sonper, et mannuient trestuit cil de
                    leianz mult par loisir, que asséz orent de quoi.</p>
                    <p xml:id="d001l601" n="18">Et quant il ont mangiéz asséz et beü, et il se lievent et s'en vont a couchier.</p>
                    <p xml:id="d001l602" n="19">Quant il en fu tens et horre, Nestor de la Fontaine fu couchiéz en une chanbre molt aeset, et dormi dusque
                    au jors clers et luisant.</p>
                    <p xml:id="d001l603" n="20">Et quant il fu apparoillèz de ses armes et il voloit monter, avint que leenz entra une grant conpaingnie
                    de chevalier, ou il en avoit .C. et .X.</p>
                    <p xml:id="d001l604" n="21">Lors lieve la criee et la noisse, si grant que bien fu avis a Nestor que le chastiaux deüstre fondre.</p>
                    <p xml:id="d001l605" n="22">Il s'en vont a la tonbe ou Marguz estoit enfoiz, et s'escrient: ‹‹Las, malieüros! Con nos sames mal bailiéz!››.</p>
                </div2>
                <div2 xml:id="d001c056" n="LVI">
                    <head>LVI</head>
                    <p xml:id="d001l606" n="1">Quant il ont plorés grant piecce, la dame vint et aporta li sainz dont giura ciascun la queste por trover
                    Nestor de la Fontaine;</p>
                    <p xml:id="d001l607" n="2">et se il sera trové por eaux, que il porteront la teste a lor dame, et que il manterront la queste un
                    an et un jors.</p>
                    <p xml:id="d001l608" n="3">Et quant il ont giuréz, il monterent en lor chevax, et se mist chascun par soi par divers chemin.</p>
                    <p xml:id="d001l609" n="4">Lors monta Nestor en son cheval et prist congiéz a la dame, que ilec remest en la conpaingnie de .IIII.
                    vallet.</p>
                    <p xml:id="d001l610" n="5">‹‹Danz chevaliers, ce dist la dame, mult est villains et cheitis, quant vos veïstes tant bons chevaliers
                    encomencer une queste por trover celui chevaliers fellons que mon seingnor occist en traïson […]!</p>
                    <p xml:id="d001l611" n="6">― Dame, fait Nestor, ge ne porroie maintenir cele queste a l'onor de mon lingnage, que [279va] celui chevaliers
                    dont vos parléz est niés de m'aiole, et por ce li quit ge de par moi››.</p>
                    <p xml:id="d001l612" n="7">Et quant la dame oï ce, elle enbroncha la teste et fu sanz parler une grant piecce.</p>
                    <p xml:id="d001l613" n="8">Et Nestor ne voust tant demorer que la dame respondist, ainz hurte son cheval et se mist hors dou chastel,
                    et jure quant que il jurer puet que ja por eaux ne celera son nom.</p>
                    <p xml:id="d001l614" n="9">Et puis entre en un sentiers et s'en vet outre, mes il n'ot gueres chevauchiéz que il trova un chevalier
                    arméz de totes armes.</p>
                    <p xml:id="d001l615" n="10">Celui li escrie, et dist: ‹‹Danz chevaliers, gardéz vos de moi!</p>
                    <p xml:id="d001l616" n="11">― De vos me garderai ge bien, fait Nestor, se ge porrai.</p>
                    <p xml:id="d001l617" n="12">Mes tant me dites, se il vos plest, se vos estes dou chastel Marguz ― De celui chastel sui ge, ce respont
                    li chevaliers, de voir le sachiéz</p>
                    <p xml:id="d001l618" n="13">― Puis que del chastel estes, ce dit Nestor, itant me distes se vos aléz querant celui chevalier qu'il
                    l'ocist</p>
                    <p xml:id="d001l619" n="14">― Oïl, ce dit li chevaliers, que por autre chose ne sui ge mis en queste que por lui trover</p>
                    <p xml:id="d001l620" n="15">― Or sachiéz, fait Nestor, que vos estes desloïéz de la queste, que vos avéz trovéz celui que vos aléz
                    querant</p>
                    <p xml:id="d001l621" n="16">― Adonques estes vos Nestor de la Fontaine, fait li chevaliers, que en traïson occiestes mon seingnor!
                    Certes mal le pensastes!››,</p>
                    <p xml:id="d001l622" n="17">et retorne maintenant arriere por prendre terre et s'en vient vers lui, son glaive mis desor la feutre
                    e sson cheval esperonant.</p>
                    <p xml:id="d001l623" n="18">E Nestor, que de riens ne le refuse, refait atretel. Que vos diroie je?</p>
                    <p xml:id="d001l624" n="19">Andox s'encontrerent desor lor escuz si duremant que li plus foibles chaï a la terre par desor la croppe
                    de son cheval, et l'autre passa outre au ferir des esperons.</p>
                    <p xml:id="d001l625" n="20">Et quant il ot parforni son poindre, il retorne et trove li chevaliers que ja estoit relevéz.</p>
                    <p xml:id="d001l626" n="21">Lors parole celui qui a cheval estoit et dist: ‹‹Danz chevaliers, me sui ge bien gardéz de vos?</p>
                    <p xml:id="d001l627" n="22">― Certes, ce respont li chevaliers que abatuz estoit, encore asséz ge cuit mult bien voingier la mort
                    de mon seingnor que tu occeïs en traïson!››.</p>
                    <p xml:id="d001l628" n="23">Et lors trait son espee et gette son escuz devant son viz.</p>
                </div2>
                <div2 xml:id="d001c057" n="LVII">
                    <head>LVII</head>
                    <p xml:id="d001l629" n="1">[279vb] Quant Nestor de la Fontaine vit ce, il discent de son cheval et prist son escuz par les enarmes
                    et le gette devant son vis, et puis hoste s'espee deu ferre et s'apareille de la bataille.</p>
                    <p xml:id="d001l630" n="2">Et lors li cort li chevaliers dou chastel au desus, s'espee levee contremont, et li giete un cop; et Nestor
                    giette un autre a lui.</p>
                    <p xml:id="d001l631" n="3">Mes tex fu l'aventure que andox lé spees hurtent ensenble, dont il plus foible en fu par mi tronchiee.</p>
                    <p xml:id="d001l632" n="4">Li chevaliers en fu tant liéz et tant joeus que bien cuide avoir sa bataille voincue, a ce qu'il vit son
                    aversaire senz espee, et li giette cox sovent et menuz, et le fiert mult durement, et le blecce.</p>
                    <p xml:id="d001l633" n="5">Mult sofferi Nestor de la Fontaine l'asaut de celui que molt les h[a]oit.</p>
                    <p xml:id="d001l634" n="6">Et quant il ot une grant piecce soufert, il joint ses mains a sson escuz, et se lance par mi le chevaliers
                    que mult l'avoit domagiéz, et le feri si durement de son cors atot son escuz, que il l'abati tot envers
                    a la terre.</p>
                    <p xml:id="d001l635" n="7">Et puis li saut desus li cors et li aracche le heaume de la teste et li done si grant cop de li heaume
                    meesmes que il en devint mult angosceus.</p>
                    <p xml:id="d001l636" n="8">Lors crie merciz et tent s'espee, et dit: ‹‹Sire, tenéz que ge me met del tot en vostre manaie!</p>
                    <p xml:id="d001l637" n="9">― Puis que merci criéz, ce dit Nestor de la Fontaine, adonc vos esuet prisons fiancer››.</p>
                    <p xml:id="d001l638" n="10">Et cil li creante prison erraument.</p>
                </div2>
                <div2 xml:id="d001c058" n="LVIII">
                    <head>LVIII</head>
                    <p xml:id="d001l639" n="1">Quant Ligoret ot prison creanté, que ensint avoit il nom, Nestor de la Fontaine si lieve [de] desor li
                    cors et Ligoret se lieve de terre, corrocciéz et pleins de maltalant.</p>
                    <p xml:id="d001l640" n="2">‹‹Sire, vos tenéz ma spee, bien le voi apertement.</p>
                    <p xml:id="d001l641" n="3">Je la raenbl[er]oie quant que un tel chastel feïst a lloer</p>
                    <p xml:id="d001l642" n="4">― Sire, ce respont Nestor de la Fontaine, je ne la vos rendroie en cestui point en nulle maniere dou monde,
                    mes il vos estuet aler prison en la cort dou roi Artus.</p>
                    <p xml:id="d001l643" n="5">Et tant dites au roi que ge vos envoie a llui et a sa fame.</p>
                    <p xml:id="d001l644" n="6">Et dites li tote la queste [280ra] de vos amis que se sont mis en la foreste por moi ocire et por voingier
                    la mort de celui que je ocis avant ier voiant lui››.</p>
                    <p xml:id="d001l645" n="7">Lors monte Ligoret et tint le chemin que conduissoit a Kamalot, et chevaucha tant que il i vint et trova
                    li roi Artus.</p>
                    <p xml:id="d001l646" n="8">Il descendi ete puis parole et dist:</p>
                    <p xml:id="d001l647" n="9">‹‹Sire, un chevaliers sui, et m'envoie prison a vos un chevaliers que l'en apelle Nestor de la Fontaine››.</p>
                    <p xml:id="d001l648" n="10">Lors li conte tot ce que ge vos ai contéz ça arrieres.</p>
                    <p xml:id="d001l649" n="11">‹‹Chevaliers, ce respont li roi Artus, por amor del chevalier que ci vos envoie, vos n'avret male prison››.</p>
                    <p xml:id="d001l650" n="12">Et lors saut vallet avant et l'aident a desarmer.</p>
                    <p xml:id="d001l651" n="13">Et li rois Artus le fist mult bien servit et aasier de tot ce que mestier li estoit.</p>
                </div2>
                <div2 xml:id="d001c059" n="LIX">
                    <head>LIX</head>
                    <p xml:id="d001l652" n="1">De l'autre part, Nestor de la Fontaine, que mult duremant estoit blecciéz, monta a quel que peine, et
                    tint un sentier que conduisoit a une tor.</p>
                    <p xml:id="d001l653" n="2">Tant chevaucha Nestor de Gaunes, a petit pas, que il vit a la tor. Et quant il voloit descendre, un chevaliers
                    li escrie, et dist:</p>
                    <p xml:id="d001l654" n="3">‹‹Danz chevaliers, il vos estuet joster a moi!</p>
                    <p xml:id="d001l655" n="4">― De la joste, fait Nestor, n'a je talant a cestui point.</p>
                    <p xml:id="d001l656" n="5">― Ou talant ou non talant, fait li chevaliers, il vos estuet joster a moi!››.</p>
                    <p xml:id="d001l657" n="6">Et lors retorne por prendre terre et retorne arriere au ferir des esperons, son glaive baisiéz.</p>
                    <p xml:id="d001l658" n="7">Lors quant Nestor vit ce, il s'adrecce en vers lui, s'espee en sa main.</p>
                    <p xml:id="d001l659" n="8">Lo[r]s quant il fu auques pres de lui, il giette un cop et trenche la lance dou chevaliers par mi, dont
                    li fers chaï entre les piéz dou cheval a la terre.</p>
                    <p xml:id="d001l660" n="9">Li chevaliers de la tor quant il or parforni son poindre, il oste s'espee dou forre et revient arriere.</p>
                    <p xml:id="d001l661" n="10">Nestor de la Fontaine li broche a l'encontre, et tenoit s'espee enpugnee.</p>
                    <p xml:id="d001l662" n="11">E fu illec une mervoilleuse bataille, e dure, et aspre, e fellonese.</p>
                    <p xml:id="d001l663" n="12">Et sachiéz certainemant que Nestor de la Fontaine ne senti a celui point blecceüre nule qu'il eüst, ainz
                    estoit si vistes et si legiers que il dona au chevalier un si grant cop desor li heau[280rb]me, que li
                    en trencha pleine paume, et puis li en dona un autre que ne chaï pas bien desor li heaume, ainz chaï desor
                    li col de son cheval, dont il li trencha d'outre in outre.</p>
                    <p xml:id="d001l664" n="13">Lors chaï li chevaliers a la terre, que mult fu corrociéz.</p>
                    <p xml:id="d001l665" n="14">Et neporquant, il s'adrecce vers Nestor de la Fontaine, s'espee levee contremont, et quant il vit ce,
                    il descent por la peor de son cheval.</p>
                    <p xml:id="d001l666" n="15">Que vos diroie? Tant se conbatirent andox li chevaliers, et tant se bleccent ensenble, que l'uns chaï
                    la et l'autre ça.</p>
                    <p xml:id="d001l667" n="16">E quant li sire de la tor les vit en tel perill, il desent de la tor et vient desor eaus, et lors parole,
                    et dist a Nestor:</p>
                    <p xml:id="d001l668" n="17">‹‹Sire, fait il, navréz estes mult durement, dont vos n'avéz mestiers se de mire non.</p>
                    <p xml:id="d001l669" n="18">― Et non Deu, fait Nestor, avis m'est que vos dites voir.</p>
                    <p xml:id="d001l670" n="19">Et neporquant, ja por moi ne remandra la bataille que elle ne soit menee dusque a otrance››.</p>
                </div2>
                <div2 xml:id="d001c060" n="LX">
                    <head>LX</head>
                    <p xml:id="d001l671" n="1">‹‹Certes, fait Almeris de la Tor, je voi apertement que andox estes outrés ― Outres?›› ce dit Nestor.</p>
                    <p xml:id="d001l672" n="2">Lors saut henestant autresi viguereusement con s'il n'eüst le jorz nul cop feruz, et vient desor le chevaliers
                    et le rapelle a [la] bataille.</p>
                    <p xml:id="d001l673" n="3">Mes cil ne fist senblant que il poïst bataille sofferir ne sostenir enn aucune mainere, ainz se pasme
                    de la parole, come de celui que deu sanc deu cors avoit mult perduz.</p>
                    <p xml:id="d001l674" n="4">‹‹Danz chevaliers, fait Almeris, li chevaliers est outréz, bien le vos di apertemant››.</p>
                    <p xml:id="d001l675" n="5">Et lors le fist metre desor son escuz et porter en la tor.</p>
                    <p xml:id="d001l676" n="6">Autretel fist il de Nestor, que il ne pooit sofferir de chevauchier ne aler a piéz.</p>
                    <p xml:id="d001l677" n="7">Et quant il furent desarméz et chouchiéz et mis a ese, les mires i furent venuz, que pristrent garde de
                    lor plaiez, dont il troverent le chevaliers blecciéz a mort.</p>
                    <p xml:id="d001l678" n="8">Il n'en s'entremist de lui por ce que il morut l'autre jors; mes de Nestor se pristrent il garde, et le
                    garirent a meins d'un mois.</p>
                    <p xml:id="d001l679" n="9">Li chevaliers avoit nom Darzers li Fort, et fu niés Marguz, dont il acheva bien sa queste, que bien trova
                    celui que il aloit cercant, ce [280va] fu Nestor de la Fontaine!</p>
                    <p xml:id="d001l680" n="10">Mes atant laisse li contes a parler de ceste chose, que bien i savra retorner, et parole de Siguranz le
                    Brunz.</p>
                </div2>
                <div2 xml:id="d001c061" n="LXI">
                    <head>LXI</head>
                    <p xml:id="d001l681" n="1">Or dit li contes que Siguranz li Brunz estoit en ses pavoillons entre ses amis et Golistanz, li filz le
                    Morolt d'Irlande, que mult l'angossoit que li donast l'ordre de la chevallerie, et disoit sovent et menus
                    que mult li tardoit l'ordre a rrecevoir por prendre vengianse de la mort son pere.</p>
                    <p xml:id="d001l682" n="2">Et Siguranz, que tant de bien avoit oï conter de monseingnor Tristanz, n'avoit talant en nulle maniere
                    dou monde que il se conbatist a llui, que bien li estoit avis que mult seroit grant domage se li uns d'aus
                    ocist l'autre.</p>
                    <p xml:id="d001l683" n="3">Et por ce li destornoit il coiement a doner l'ordre de chevallerie et le decevoit por paroles de jors
                    en jors.</p>
                    <p xml:id="d001l684" n="4">Grant tens li destorna Siguranz a doner l'ordre de chevallerie.</p>
                    <p xml:id="d001l685" n="5">Et neporquant il li promist d'aler avec lui en queste por trover Tristanz, que son pere ocist.</p>
                    <p xml:id="d001l686" n="6">Et aprés que il seroit voingéz, si le feroit chivalers mult autement, ce li disoit il sovent et menuz.</p>
                </div2>
                <div2 xml:id="d001c062" n="LXII">
                    <head>LXII</head>
                    <p xml:id="d001l687" n="1">Quant Golistanz vit que Siguranz le decevoit en tel maniere por paroler, si li dist:</p>
                    <p xml:id="d001l688" n="2">‹‹Sire, je voi apertement que jamés ne serai chevaliers.</p>
                    <p xml:id="d001l689" n="3">Falliz en ai a ll'ordre recevoir puis que vos m'alés trichant.</p>
                    <p xml:id="d001l690" n="4">Saichiéz certainement que a l'endemain me renderai en la bailie deVincestre››.</p>
                    <p xml:id="d001l691" n="5">Et lors comença Siguranz li Brunz a rrire mult durement.</p>
                    <p xml:id="d001l692" n="6">Et endementiers que il rioit ensint con je vos di, atant ez vos que .IIII. villeins condusoient uns chevaliers
                    toz nuz en braies, lïéz estroittement desor un asne, et l'avoient ja tant battuz de corgiees noees que
                    il l'avoient metuz toz en sanc.</p>
                    <p xml:id="d001l693" n="7">Et si n'aparoit [280vb] la tracce par mi la voie dont li asne venoit, que li sanc en degotoit par maint
                    leus.</p>
                    <p xml:id="d001l694" n="8">Quant Golistanz vit ce, il saut a ses armes et apareilla son cors, et puis ist dou pavoillons et siut
                    les villains que li chevaliers conduisoit.</p>
                    <p xml:id="d001l695" n="9">Et quant il virent venir Golistanz, que tote voiez les aloit escriant, dient:</p>
                    <p xml:id="d001l696" n="10">‹‹Vos tu, que demandes tu? ― Vos le savréz asséz par tens, ce respont Golistanz››.</p>
                    <p xml:id="d001l697" n="11">Et lors quant il le puet atteindre, il prist li asne et le retint et trove le chevalier tels atorné que
                    il ne puet parole rendre.</p>
                    <p xml:id="d001l698" n="12">Et neporquant il fist semblant qu'il li estoit bosoing aide.</p>
                    <p xml:id="d001l699" n="13">‹‹Villeins, fait Golistranz, honiz estes se vos ne delivrés le chevaliers ― Por vos, fait l'uns d'eaus,
                    le delivreron nos? Nos l'avom bien torsé!››.</p>
                    <p xml:id="d001l700" n="14">Et lors s'adrecce chascuns envers lui, lor haches levees encontremont. Quant Siguranz vit ce, il saut
                    a l'encontre et prist uns des villeins as braz et le feri si durement a un autre que andox cheïrent a
                    la terre, tels atornéz qu'il n'ont mestier de mire.</p>
                    <p xml:id="d001l701" n="15">Puis se lance aus autres et trait s'espee dou fourre et done a un villeins desor li capiaux si durement
                    que li trincha li chapiaux, et totes autres armeüres, et le teste, et li col, dusque a la poitrine.</p>
                </div2>
                <div2 xml:id="d001c063" n="LXIII">
                    <head>LXIII</head>
                    <p xml:id="d001l702" n="1">Quant li quarz villeins vit ce, il s'agenoille devant Golistanz et li rent sa ache et li crie merci a
                    jonte mains.</p>
                    <p xml:id="d001l703" n="2">‹‹Villeins, ce dit Golistanz, qui est li chevaliers que vos avéz si lïéz? Que vos avoit il forfait?</p>
                    <p xml:id="d001l704" n="3">― Sire, ce dist li villeins, il est de la Table Reonde et home de le roi Artus, et l'en l'apelle Dinadam.</p>
                    <p xml:id="d001l705" n="4">E l'acaison por coi nos l'avons si correés vos conterons nos, et non vos en fallirai ed nulle riens.</p>
                    <p xml:id="d001l706" n="5">Il avint avant ier que cist chevalier descendi en ma maison, dont il fu bel reçeüz que se il fust descenduz
                    en l'ostel de le roi Artus ne fust il miels a ese.</p>
                    <p xml:id="d001l707" n="6">Il li fu fet bon lit et bel a nostre maniere si con nos poons et savons.</p>
                    <p xml:id="d001l708" n="7">Mes quant il v[281ra]int a l'hore de la mie nuit, si fist il trop grant outrage, et si vo dirai coment:
                    voirs fu que entre moi et ces autres que vos avéz mort no levames por aler en bois, et il s'en ala au
                    lit d'une moie fille que ge mult aim et li tolli son pulcellage maugré suen.</p>
                    <p xml:id="d001l709" n="8">La damoiselle s'escriot mult hautement, dont nos oïmes le crii et la vois, et nos tornames arriere.</p>
                    <p xml:id="d001l710" n="9">E quant nos fumes en maison, la damoiselle le tenoit par mi le pan de sa chemise et ploroit si durement
                    que tote sa poitrine estoit molliee des larmes.</p>
                    <p xml:id="d001l711" n="10">Sire, mult fumes dolenz quant nos veïmes ce.</p>
                    <p xml:id="d001l712" n="11">Et lors fu prist li chevaliers et lïéz et batuz mult duremant, et orendroit fu lïéz desor cestui asnes
                    et batuz de corgieez ensint con vos veéz</p>
                    <p xml:id="d001l713" n="12">― Et ou le conduissiéz vos?, ce dit Golistanz ― Sire, ce le respont li villains, ç'aval a un conte a cui
                    nos somes.</p>
                    <p xml:id="d001l714" n="13">Il manda por lui jugier››.</p>
                </div2>
                <div2 xml:id="d001c064" n="LXIV">
                    <head>LXIV</head>
                    <p xml:id="d001l715" n="1">Quant Golistranz oï ce, il deslie le chevaliers et le fist conduire arriere, et fu couchiéz dedenz le
                    pavoillon de Siguranz li Brunz.</p>
                    <p xml:id="d001l716" n="2">Lors mande Golistanz li mire que li dona saintéz auques par tens.</p>
                    <p xml:id="d001l717" n="3">Mes Golistanz dona congié au villains et li fist jurer sor sains que jamés ne metra mains en chevaliers;
                    et se aucuns chevaliers li feïst outrage, que il demandast vengiance autre chevalier.</p>
                    <p xml:id="d001l718" n="4">Que vos diroie? Siguranz n'en puet apercevoir ne conoistre Dynadam.</p>
                    <p xml:id="d001l719" n="5">Mes un jors avint que il mannjoit selonc sa costume; Dinadam ne se puet tenir que il ne deïst:</p>
                    <p xml:id="d001l720" n="6">‹‹Ha! Siguranz, fils Hestor li Bruns, tu n'avroies pas garison en l'Isle Blanche, por ce que tu ne troveroies
                    que devorer!</p>
                    <p xml:id="d001l721" n="7">Certes, il n'apert que tu mainnues conme chevaliers, mes tu devores conme leus!</p>
                    <p xml:id="d001l722" n="8">Maintes fois le t'ai je dit, et encore le te di je.</p>
                    <p xml:id="d001l723" n="9">Ta mere dona son cors a un leus, dont tu nasquist de cele engendreüre!››.</p>
                    <p xml:id="d001l724" n="10">Lors leva Siguranz li Brunz la teste et regarde et [281rb] connut apertement que ce estoit Dinadam, que
                    mult l'avoit autre fois tenciéz.</p>
                    <p xml:id="d001l725" n="11">Il se lieve de la Table et s'en vient desor lui, et puis dist:</p>
                    <p xml:id="d001l726" n="12">‹‹Ha! Dynadan, porquoi ne vos nomastes et ne vos feïstes connoistre a moi?</p>
                    <p xml:id="d001l727" n="13">― Sire, fait Dynadan, la honte est si grant desor moi que ge n'avoie hardement de parler››.</p>
                </div2>
                <div2 xml:id="d001c065" n="LXV">
                    <head>LXV</head>
                    <p xml:id="d001l728" n="1">Mult fu dolant Siguranz li Bruns de la honte que Dynadan avoit receüe. Et neporquant il ne se puet tenir
                    que il ne li deïst, por oïr que il diroit:</p>
                    <p xml:id="d001l729" n="2">‹‹Dynadan, l'en dorroit honir la damoisselle que ne vos trincha la vostre chose atoz les pendanz, que
                    les autres chevaliers erranz se garderont d'autretel outrage con vos feïstes.</p>
                    <p xml:id="d001l730" n="3">― Tais te, chaitif leus, que se la justice eüst prise ta mere quant elle se choucha avec le leus qui te
                    engendra et il aüst escorchie la chose, jamés tex leus con tu es ne naistroit au siecle!</p>
                    <p xml:id="d001l731" n="4">Et se tu vif longuement tu no feras domages, que nos ne troverons chars a plantee, por ce que tu l'avras
                    tote devoree!</p>
                    <p xml:id="d001l732" n="5">Lors comença Siguranz a rriere mult fortemant, et puis se mist a sseoir deléz lui, et li enquist novelles
                    de le roi Artus et de sa cort et il li comença a deviser, et li noma monseingnor Lancelot dou Lac, et
                    Galaaz son filz, et monseingnor Tristanz, et dist:</p>
                    <p xml:id="d001l733" n="6">‹‹Se nus d'eaus fust ocis par aventure, jamés l'ordre de chevalerie n'avroit honor.</p>
                    <p xml:id="d001l734" n="7">― Les porroie je veoir en nule maniere dou monde?, ce dist Siguranz li Bruns.</p>
                    <p xml:id="d001l735" n="8">― Oïl, ce respont Dynadan, se Damedex me doint santéz, que je sai maint leu apparoilliéz que il verront
                    ceste part por delivrer le païs d'onte.</p>
                </div2>
                <div2 xml:id="d001c066" n="LXVI">
                    <head>LXVI</head>
                    <p xml:id="d001l736" n="1">Lors prist Siguranz uns des mire que il mette poine a llui guerir procheinement.</p>
                    <p xml:id="d001l737" n="2">‹‹Ge metrai volentiers m'antente selonc cele bonté que Dex m'a prestee, ce respont li mire, si que il
                    porra chevauchier procheinement››.</p>
                    <p xml:id="d001l738" n="3">Que vos diroie? Mult conta Dinadan celui jors dé proecces monseigngor Tristans, et [281va] que il avoit
                    oï consoner que Golistanz ne l'amoit pas.</p>
                    <p xml:id="d001l739" n="4">Tant fu Dinadan avec Siguranz li Bruns el paveillon que il fu gueriz.</p>
                    <p xml:id="d001l740" n="5">Et lors monta Siguranz li Bruns, et Golistanz et Dinadan avec lui, et se mistrent eu chemin ou il adreçoit
                    en la foreste.</p>
                    <p xml:id="d001l741" n="6">Et quant il furent bien el parfont de la foreste, il troverent une bataille ou il en avoit bien .XL.,
                    que d'une part que d'autre; mes une partie d'aus estoient mult au desoz, et s'estoient mis en la defense
                    d'une bertesche.</p>
                    <p xml:id="d001l742" n="7">‹‹Dinadan, fait Siguranz li Bruns, aléz delivrer celle conpaingnie que a si grant meschief se defendent.</p>
                    <p xml:id="d001l743" n="8">― je ne sui pas lyon, ce dit Dinadan, ne il ne sont pas bestes enpiriéz!››.</p>
                    <p xml:id="d001l744" n="9">Lors laisse corre Sigurans li Bruns a cels de la ggreingnor partie, si en abati .X. d'un glaive.</p>
                    <p xml:id="d001l745" n="10">Et puis mist mains a sa spee et se plunge entr'aus et done destre et senestre, et fist si grant mervoille
                    d'armes que nuls ne puet durer en la place, ainz s'en vont fuiant conme homes voincuz et desconfiz.</p>
                    <p xml:id="d001l746" n="11">Cil recourent, que au desoz estoient, que bien cuidoient avoir perduz.</p>
                    <p xml:id="d001l747" n="12">Lors botte Siguranz s'espee el fuerre et retorne vers Dinadan, que l'atendoit.</p>
                    <p xml:id="d001l748" n="13">‹‹Dynadan, fait il, les premiers chevaliers que nos encontrerons, vos josteréz a llui por savoir se vos
                    estes gariz ou non.</p>
                    <p xml:id="d001l749" n="14">― Dex heit li mire, ce respont Dinadan, que il ne m'a bien gariz! Encor me doill ge dou tot malement››.</p>
                    <p xml:id="d001l750" n="15">Lor comença a rriere Siguranz.</p>
                </div2>
                <div2 xml:id="d001c067" n="LXVII">
                    <head>LXVII</head>
                    <p xml:id="d001l751" n="1">‹‹Dinadan, fait il, se il avenist que nos encontrons misire Lancelot dou Lac ou missire Tristans de Leonoys,
                    ou andox ensenble, a liquels voléz vos joster?</p>
                    <p xml:id="d001l752" n="2">― Sire, fait il, je n'ai talant que missire Lancelot se corroce a moi, ne missire Tristanz, que se por
                    aventure je abatisse l'un ou l'autre, ja la terre ne me porroie garentir a lor espees, ne je n'ai eiles
                    por voler au ciel››.</p>
                    <p xml:id="d001l753" n="3">Quant Siguranz oï ce, il comença a rrire si durement que por nulle riens ne porroit l'en pa[281vb]role
                    trere de lui.</p>
                    <p xml:id="d001l754" n="4">Dynadan chevauche avant, et Siguranz aprés, et Golistans avec eaus.</p>
                    <p xml:id="d001l755" n="5">Mes il n'ont gaires chevauchéz que il furent ebatuz desor une fontaine ou il avoit un pin auques pres,
                    et desoz le pin estoient .IIII. chevaliers que grant parlament tenoient.</p>
                    <p xml:id="d001l756" n="6">Et quant Dinadan les vit visages descovert, il hoste son heaume et puis descent.</p>
                    <p xml:id="d001l757" n="7">‹‹Que est ce?, fait Siguranz, ne voléz vos plus la joste?</p>
                    <p xml:id="d001l758" n="8">― Et non Deu, ce respont Dinadan, ja ne prendrai cel fais sor moi, que il m'estuet trover eles por voler.</p>
                    <p xml:id="d001l759" n="9">Veéz la l'enor de la chevalerie de cest mont: veoir pez Galaaz, et son pere Lancelot dou Lac, et missire
                    Tristanz, et Palamedes li Païenz.</p>
                    <p xml:id="d001l760" n="10">Trovéz les avons, de voir le sachiéz!››.</p>
                </div2>
                <div2 xml:id="d001c068" n="LXVIII">
                    <head>LXVIII</head>
                    <p xml:id="d001l761" n="1">Quant Golistanz oï ce, il descent et s'agenoille devant le piz dou cheval ou Siguranz seoit et li crie
                    merci a jonte mains, que il le face chevaliers puis que il est venus en point ou il porra prendre vengiance
                    de la mort son pere.</p>
                    <p xml:id="d001l762" n="2">Siguranz ne li respndi ne ce ne quoi, ainz s'apareilla de la joste, et s'escrie as .IIII. chevaliers que
                    la joste li done.</p>
                    <p xml:id="d001l763" n="3">Et lors se lieve Palamedés en estant et lacce son heaume en sa teste, et puis monte en son cheval, et
                    prist son escuz et son glaive, et s'adrecce a Siguranz, au ferir des esperons, son glaive abaisiéz.</p>
                    <p xml:id="d001l764" n="4">Et Siguranz s'en vient brocchant conme la foudre, et tenoit ses glavies esolngnés.</p>
                    <p xml:id="d001l765" n="5">Que vos diroie? Andox s'entreferirent li chevaliers desor l'escuz.</p>
                    <p xml:id="d001l766" n="6">Mes tes fu l'aventure que li gleive de Palamedés briza et celui de Siguranz remest entiers, et l'enpeint
                    bien, con celui que grant force avoit, si le rue dou cheval a terre.</p>
                    <p xml:id="d001l767" n="7">Quant missire Tristanz vit abatuz Palamedés, volentiers le vengiast s'il poïst.</p>
                    <p xml:id="d001l768" n="8">Il monta en son cheval et s'appareilla de la joste.</p>
                    <p xml:id="d001l769" n="9">Siguranz s'edrecce ver lui, dont il reçut telx cop de la main de monseingnor Tristanz que il ne fu toz
                    esbaïz.</p>
                    <p xml:id="d001l770" n="10">Et ne por quant il feri lui si du[282ra]rement qu'i l'abatti a la terre atot son cheval.</p>
                </div2>
                <div2 xml:id="d001c069" n="LXIX">
                    <head>LXIX</head>
                    <p xml:id="d001l771" n="1">Quant monseingnor Lancelot dou Lac vit abatuz l'ome dou monde cui il plus prisoit fors seulement Galaaz
                    son filz, il fu tant durement corrocié que a poi que il n'erajoit.</p>
                    <p xml:id="d001l772" n="2">Lors monta en son cheval et prie Damedex que li chevaliers ne face autretant de lui; neporquant il en
                    fist son pooir.</p>
                    <p xml:id="d001l773" n="3">Il feri son cheval des esperons et tenoit son glaive abaissiéz.</p>
                    <p xml:id="d001l774" n="4">Et Siguranz que de rienz ne le respargne, en refait autretel.</p>
                    <p xml:id="d001l775" n="5">Li cheval s'entreportent mervoilloisement, et lors quant vienent au jondre, andox brisierent lor glaives,
                    et puis s'entrehurtent si durement que Lancelot en chaï a la terre atot son cheval, et fu sanz relevéz
                    une grant piece.</p>
                    <p xml:id="d001l776" n="6">Galaaz, quant il vit abatuz son pere, se il [est] corrociéz il ne fait pas a demander.</p>
                    <p xml:id="d001l777" n="7">Il monta hastivement, mes Siguranz refusa la joste: ne place Dex que il mette main en si bons chevaliers
                    conme il estoit!</p>
                    <p xml:id="d001l778" n="8">Ainz s'en vet fuiant par mi la foreste, ausi con se la foudre le chachast.</p>
                    <p xml:id="d001l779" n="9">Et Golistanz [fu] montéz et le siut a esperon. Dinadan remest et se fist conotre.</p>
                    <p xml:id="d001l780" n="10">‹‹Dex aide!, ce [dist] Galaaz, qui puet estre celui chevaliers que si bien joste et que tant de bons chevaliers
                    en [a] abatuz?</p>
                    <p xml:id="d001l781" n="11">― Sire, ce respont Dinadan, ce est li Chevaliers au Dragons, que dusqe atant que li Siege Perilleus ne
                    fu conpliz, que vos meemes en portastes l'onor, ne fu il se enchantéz non››.</p>
                    <p xml:id="d001l782" n="12">De l'autre part, monseingnor Lancelot dou Lac, que tot enragiéz voloit monter desor son cheval por aler
                    aprés le chevaliers, ne trove pas son cheval bien aasiéz, s'en vet a Dinadan et li demande son cheval.</p>
                    <p xml:id="d001l783" n="13">Mes il li dist: ‹‹Soiéz en pés.</p>
                    <p xml:id="d001l784" n="14">Ne prendéz estrif au chevalier, que meïsmement la Dame dou Lac, que vos nori, le vos defandi jadis.</p>
                    <p xml:id="d001l785" n="15">― Adonc est il, fait Lancelot, li chevaliers qui venqui le tornoiment de Vincestre? ― Vos dites voir,
                    fat Dinadan.</p>
                    <p xml:id="d001l786" n="16">[282rb] ― Puis qu'il est celui bons chevaliers, fait Lancelot, a ssoferir le me convient››</p>
                </div2>
                <div2 xml:id="d001c070" n="LXX">
                    <head>LXX</head>
                    <p xml:id="d001l787" n="1">Que vos diroie? Galaaz s'en vet tot droitement la ou missire Tristanz estoit montéz, et Palamedés avec
                    lui et voloient andox encomencer la chacce.</p>
                    <p xml:id="d001l788" n="2">‹‹Sengnor chevaliers, ce dit Galaaz, ce est por noiant.</p>
                    <p xml:id="d001l789" n="3">Ceste chacce n'apertient a vos mie: sachiéz que elle est dou tot moie.</p>
                    <p xml:id="d001l790" n="4">Et por ce que l'en vet contant que il est encantéz, estez ça arriere; et orendroit en est delivréz, et
                    ce fu au jor dou Siege Perilleus: de sa delivrance en doit chascuns joïr, et por ce li quit ge ceste chacce.</p>
                    <p xml:id="d001l791" n="5">― Sire, fait Palamedés, puis que vos l'en quités, ja per moi ne s[era] envaïz ne de bataille ne de joste.</p>
                    <p xml:id="d001l792" n="6">― Palamedés, ce dit Galaaz, ge sai apertament que tu es bons chevaliers, mes la chevalerie n'est en toi
                    bien enploee.</p>
                    <p xml:id="d001l793" n="7">Mes se tu fussez crestienz, je regarderoie un jors ou deus ta proecce.</p>
                    <p xml:id="d001l794" n="8">― Sire, ce dit Palamedés, tant m'avéz proiéz cestui jors, et tant m'avéz mostréz raison por quoi que chascuns
                    home doit recevoir batesme sor soi, e certes qu je sui celui que li sant batesme recevrai por ce que senz
                    batesme ne puez l'en venir a ssauveté.</p>
                    <p xml:id="d001l795" n="9">Mes d'une chose vos pri ge tant com chevaliers puet prier si bons chevaliers con vos estes, que depuis
                    que je serai crestiens, que vos ne me refusséz de conpaingnie un jors ou deus ou trois.</p>
                    <p xml:id="d001l796" n="10">― Ensint le vos promet ge, fait Galaaz, con vos le me queréz››.</p>
                    <p xml:id="d001l797" n="11">Mult fu liéz Galaaz de ce que Palamedés velt devenir crestiens.</p>
                    <p xml:id="d001l798" n="12">Mult l'en prie et mult li promet sa conpaingnie.</p>
                </div2>
                <div2 xml:id="d001c071" n="LXXI">
                    <head>LXXI</head>
                    <p xml:id="d001l799" n="1">Endementiers que il tenoient parlament ensenble ensint con ge vos cont, si avint que oïrent a destre partie
                    soner un cor.</p>
                    <p xml:id="d001l800" n="2">Et ne demora gueires que devant eaus tresspassoit un chevaliers que une damoiselle conduissoit desor un
                    palafroin montee, et chevauchoit si grant aleüre que ce estoit merveille.</p>
                    <p xml:id="d001l801" n="3">Mes quant la dam[282va]oiselle vit la conpaingnie des chevaliers, elle s'en vet entr'aux, et dit:</p>
                    <p xml:id="d001l802" n="4">‹‹Seingnors chevaliers, soiés moi garant.</p>
                    <p xml:id="d001l803" n="5">― Ge vos preng en conduit››, ce respont Dynadan. Et lors comencent trestuit a rrire.</p>
                    <p xml:id="d001l804" n="6">Ne demora gueires que aprés li vint .X. chevaliers arméz de totes armes et montéx en bons cheval.</p>
                    <p xml:id="d001l805" n="7">Et quant il virent la damoisselle et li chevaliers qui la conduist, il s'arestent.</p>
                    <p xml:id="d001l806" n="8">Lors li escrie uns d'aus et dist:</p>
                    <p xml:id="d001l807" n="9">‹‹Traitres! De ci ne poéz vos escamper sanz mort! Redrecciéz vos escuz se vos oséz!››.</p>
                    <p xml:id="d001l808" n="10">Li chevaliers n'estoit pas coart, ainz estoit preuz et ardiz de grant maniere.</p>
                    <p xml:id="d001l809" n="11">Il s'adrecce contre celui qui l'apolloit et hurte son cheval des esperons et beisse son gleive, et l'autre
                    chevaliers en fait autretel.</p>
                    <p xml:id="d001l810" n="12">Mes telx fu l'aventure au jondre des gleives, que ne li uns ne li autre ne gaag[n]a riens, ainz en perdirent
                    andox lor vies, que il cheïrent a la terre andox navréz a mort, si que petit jors vesquirent.</p>
                </div2>
                <div2 xml:id="d001c072" n="LXXII">
                    <head>LXXII</head>
                    <p xml:id="d001l811" n="1">Quant la damoiselle vit mort son ami, elle s'escrie et dist:</p>
                    <p xml:id="d001l812" n="2">‹‹Lasse, chaitive! Or sui ge honie! Et qui me conduira donc desormés?</p>
                    <p xml:id="d001l813" n="3">― Dinadan, fait missire Tristans, il vos estuet conduire ceste damoisselle, se vos ne volés recevoir tote
                    honte.</p>
                    <p xml:id="d001l814" n="4">― Por Sante Crois, ce dit Dynadan, je ne la conduirai pas se en celui chastel non, et puis me metrai en
                    ma queste.</p>
                    <p xml:id="d001l815" n="5">― Dex aide!, ce respont missire Tristans, ensint la laissiéz vos seule en chelui chastel?</p>
                    <p xml:id="d001l816" n="6">― Puis que vos vos teniz le meillor chevaliers dou monde, ce respoint Dynadan et laisastes la reine Ysolt
                    en la Joiose Garde, bien puis ge laissier ceste damoiselle!</p>
                    <p xml:id="d001l817" n="7">― Vos avéz mauvese langue, ce dit monseingnor Tristans,</p>
                    <p xml:id="d001l818" n="8">― Et vos ne l'avéz meillor de moi››, ce respont Dynadan.</p>
                    <p xml:id="d001l819" n="9">Lors comencent trestuit a rrire. Dinadan prist la damoiselle au froin, et li dist:</p>
                    <p xml:id="d001l820" n="10">‹‹Belle damoiselle, avéz vos garde de nullui? ― Non voir, fait elle, que il sunt trestuit mi parent prochains.</p>
                    <p xml:id="d001l821" n="11">Et ces .II. que sont entr'ez ocis m'amoient par estrif.</p>
                    <p xml:id="d001l822" n="12">Et je haoie l'un de mortel haïne; mis [282vb]parenz me voloient doner a llui, dont ge m'en aloie avec
                    l'autre maugréz trestuit mi parenz››.</p>
                    <p xml:id="d001l823" n="13">Endementiers que il tenoient parlement entr'aus vint desor eaus li frere a la damoiselle, qui li dist:
                    ‹‹Belle suer, retornés arriere››.</p>
                    <p xml:id="d001l824" n="14">Et lors prist la damoiselle congié as chevaliers et a Dinadan.</p>
                    <p xml:id="d001l825" n="15">Il li orent bones aventures.</p>
                </div2>
                <div2 xml:id="d001c073" n="LXXIII">
                    <head>LXXIII</head>
                    <p xml:id="d001l826" n="1">La damoiselle s'en vet avec ses parenz, et Palamedés prist congiéz a ses conpaingnons et s'en vet a Kamalot,
                    ou il prist le saint batisme et devint conpagnons de la Table Reonde.</p>
                    <p xml:id="d001l827" n="2">Entre Galaaz et missire Lancelot et missire Tristanz et Dinadan elbergerent en une abaïe.</p>
                    <p xml:id="d001l828" n="3">De l'autre part, entre Siguranz li Bruns et Golistanz chavaucherent tant qu'il furent venuz a sson paveillon,
                    et illec descendent […] et entre ses chevaliers.</p>
                    <p xml:id="d001l829" n="4">A l'endemain se partirent trestuit d'illec et chevaucherent tant que il furent venuz a Vincestre.</p>
                    <p xml:id="d001l830" n="5">Ilec troverent une nef mult bien appareillie.</p>
                    <p xml:id="d001l831" n="6">Il se mistrent dedenz et furent tant en mer que li vent lor conduist a l'Isle Non Sachant.</p>
                    <p xml:id="d001l832" n="7">Il descenderent en seche terre, a grant joie et a grant feste.</p>
                    <p xml:id="d001l833" n="8">Mais quant Siguranz vit les letres escriptes et entailliees en le mur de l'eygleise, que disoient que
                    l'apostoille de Rome le semonoit qu'il s'en a last dela la mer, il prist la croiz et comanda aparoillier
                    son oirre, et que a chief de l'an il passera la mer.</p>
                    <p xml:id="d001l834" n="9">Mes atant laisse li contes a parler de ceste aventure, [et] vos conterai de Galaaz et de sa conpagnie.</p>
                </div2>
                <div2 xml:id="d001c074" n="LXXIV">
                    <head>LXXIV</head>
                    <p xml:id="d001l835" n="1">Ci endroit dit li contes que [li] abbes de Sailidoines, quant il sot que en son hostel estoit herbergiéz
                    li neveu au riche Roi Pescheor, il en fu tant liéz que nuls plus.</p>
                    <p xml:id="d001l836" n="2">Il fist aparoillier des viandes au miels que il sot selonc son pooir.</p>
                    <p xml:id="d001l837" n="3">Il le vint veoir, et puis [283ra] li dist:</p>
                    <p xml:id="d001l838" n="4">‹‹ Biaus niés, vos ne me cognossiéz pas, et si sui ge vostre prochains parenz, come frere de vostre aoile
                    de part vostre mere.</p>
                    <p xml:id="d001l839" n="5">Si vos doi servir et honorer de quant que je puis.</p>
                    <p xml:id="d001l840" n="6">― Sire, ce respont Galaaz, et vos soiéz li tres bien venuz.</p>
                    <p xml:id="d001l841" n="7">Je sui vostre chevaliers, que por l'ordre que vos avéz, que por ce che vos estes mon oncle››.</p>
                    <p xml:id="d001l842" n="8">Que vos diroie? Asséz tindrent parlement ensenble et d'une et d'autre, es entretant les tables furent
                    driccees, et il s'aissient aprés ce que il ont lor mains lavees.</p>
                    <p xml:id="d001l843" n="9">Lancelo manja avec monseingnor Tristanz, et Galaaz avec li abes, et Dynadan avec uns des moines de laienz.</p>
                    <p xml:id="d001l844" n="10">Et sachiéz certainement que celui moine que avec Dinadan mainnoit n'estoit pas de aage, ainz estoit joene
                    bachelliers, et avoit li braz quarréz et les poinz gros.</p>
                    <p xml:id="d001l845" n="11">Il ne mainoit pas petit, mes si durement que Dynadan ne se puet tenir que il ne deïst:</p>
                    <p xml:id="d001l846" n="12">‹‹Danz abez, cist mien conpaingnons que vos m'avéz donéz ne mainue pas, ainz devore come leu familleus.</p>
                    <p xml:id="d001l847" n="13">Certes se li autre vostre moin[e]s mainnuent si desmesureement con cist fait, se toz les pierres de vostre
                    mostiers fussent viandes , il le manjeroit avant que li an fust passéz!››.</p>
                </div2>
                <div2 xml:id="d001c075" n="LXXV">
                    <head>LXXV</head>
                    <p xml:id="d001l848" n="1">Quant monseingnor Tristanz ot escouté tot ce que Dynadan avoit dit, il voloit respondre, mes il ne pooit,
                    tant rioit fortement, et autretant en faisoit missire Lancelot dou Lac.</p>
                    <p xml:id="d001l849" n="2">Mes Galaaz, que ne rioit, respont a Dynadan, et dist:</p>
                    <p xml:id="d001l850" n="3">‹‹Dyandan, beaus amis, vos avéz por que la viande vos faille.</p>
                    <p xml:id="d001l851" n="4">Mes faites bien, mettéz parfitement vos cuers en Jehesum Crist, et n'aiéz poor que viandes vos faillent:</p>
                    <p xml:id="d001l852" n="5">Damedex la vos prochaccera, de voir le sachiéz.</p>
                    <p xml:id="d001l853" n="6">― Ha, sire!, ce respont Dinadan, de ceste chose en ai ge esprovéz Damedéx, dont il m'en a failliz.</p>
                    <p xml:id="d001l854" n="7">― Saichiéz certainement, ce dit missire Galaaz, adonc n'estes [283 rb] vos en droite creance.</p>
                    <p xml:id="d001l855" n="8">― Missire Galaaz, fait missire Tristan, vos ne savés encore pas la constume de Dynadan, mes je la vos
                    conterai: quant il mainnue aucun chevaliers, il conte toz les morsiaus que son conpaingnon met en sa boche,
                    et ne tient pas contes des siens.</p>
                    <p xml:id="d001l856" n="9">― Tex toi, chaitif chevaliers, ce respont Dynadan, que tu ne séz conbien tu en az mangiéz, por ce que
                    jamés ne fineroies de mangier se li ventres ne te duel avant!››.</p>
                    <p xml:id="d001l857" n="10">Lors comencet a rrire trestuit.</p>
                </div2>
                <div2 xml:id="d001c076" n="LXXVI">
                    <head>LXXVI</head>
                    <p xml:id="d001l858" n="1">Que vos diroie? A celui soper orent il a mangier a grant planté, dont il mangerent mult par loisir.</p>
                    <p xml:id="d001l859" n="2">Et aprés souper se leverent, et monseingnor Lancelot parole, et dist a Dinadan:</p>
                    <p xml:id="d001l860" n="3">‹‹Dynadan, beaus dous amis, l'en me vet contant que vos greingnor langue avéz que il n'a en autre chevalier.</p>
                    <p xml:id="d001l861" n="4">Et por ce ne vos poéz vos tenir de parler.</p>
                    <p xml:id="d001l862" n="5">Se vos croire m'en voléz, vos vos en feréz trenchier un petit››.</p>
                    <p xml:id="d001l863" n="6">Quant Dinadan oï ce, il fu auques corrocciéz, et dist par corros:</p>
                    <p xml:id="d001l864" n="7">‹‹Lancelot! Lancelot! Gabant aléz vos les autres, ma sse li rois Claudas de la Deserte, il vos eüst tenuz,
                    le piz que vos avez si aguz vos eüst il abatuz vers le reins!</p>
                    <p xml:id="d001l865" n="8">― Vos vos corrociéz, ce respont monsire Tristan, et puis que ensi de legier vos corrocciéz, vos n'estes
                    pas filz de roi, que l'en vet contant: aucuns villain vos engendra.</p>
                    <p xml:id="d001l866" n="9">― Tu vas parlant, fait Dynadan, et deüsse teire, que encore n'est pas mort le roi Marc!</p>
                    <p xml:id="d001l867" n="10">― Taisiéz Dynadan!, fait monseingnor Lancelot, que vos estes en masion de religion!››.</p>
                    <p xml:id="d001l868" n="11">Et lors se teist, que plus ne dist.</p>
                </div2>
                <div2 xml:id="d001c077" n="LXXVII">
                    <head>LXXVII</head>
                    <p xml:id="d001l869" n="1">Quant il fu ore de couchier, l'abez li font aler en une chanbre ou li liz estoient fait, dont il se coucerent
                    et dormirent dusque au jors.</p>
                    <p xml:id="d001l870" n="2">A l'endemain, quant li jors aparut clers et beaus, et li ossellet chantoient por l'aube dou jors, il se
                    lievent et chascuns apareilla son cors de ses robes, et aler[283va]ent oïr messe, que chiantan li abes.</p>
                    <p xml:id="d001l871" n="3">E quant le messe fu finee, et il se cuident armer, uns des freres de laienz lors vient a l'encontre, et
                    dist:</p>
                    <p xml:id="d001l872" n="4">‹‹Seingnor, il vos estuet desgeüner un petit, que dé bien le matin en est la viande apareilliee, et aprés
                    vos condurai je a un peron que totes voies se vet baloiant or ça or la par desus une piecce de terre,
                    et un autre peron est illec, pleins de letres, que tesmongne celle aventure››.</p>
                    <p xml:id="d001l873" n="5">Mult tarda as chevaliers que il fussent illec.</p>
                    <p xml:id="d001l874" n="6">Et quant il ont magiéz et beü asséz, il s'en vont au peron, qui ensint s'aloit baloiant par desor celle
                    piecce de terre con font li poison en mi la mer.</p>
                    <p xml:id="d001l875" n="7">Lors mist Tristan la main desus por li peron arrester, mes il sailli autresint.</p>
                    <p xml:id="d001l876" n="8">Lors vint Galaaz et mist sa main, dont la pierre s'arresta erraument.</p>
                </div2>
                <div2 xml:id="d001c078" n="LXXVIII">
                    <head>LXXVIII</head>
                    <p xml:id="d001l877" n="1">Quant il virent celle merveille, il se humilierent tuit envers Galaaz, et Dynadan s'en vet au peron que
                    lé lettres avoit entailliees desus, et disoient ensint cele letres:</p>
                    <p xml:id="d001l878" n="2">‹‹Merlins li sage profete, que par ci passoit avec une damoiselle que uns henemis d'enfer avoit dedens
                    son cors, et noier la voloit en mer</p>
                    <p xml:id="d001l879" n="3">― mes Merlins, que bien savoit la pensee de celui, conduist la damoiselle ou moster de Nostre Dame, et
                    quant la damoiselle fu davant la figure de Nostre Dame Sainte Marie, Merlins li dist:</p>
                    <p xml:id="d001l880" n="4">“O tu, henemis que es herbergiéz dedenz le cors de ceste damoiselle, véz la figure de Nostre Dame!</p>
                    <p xml:id="d001l881" n="5">Si voirement cui figure cele est que celle dame porta Jehesu Crist dedenz son cors, ensint voirement n'aies
                    tu pooir de demorers el cors de ceste damoiselle, que li saint batesme en a desordi; et te met dedenz
                    celui peron, et soies tant illec que li Bons Chevaliers, li virge de volentéz et d'evre, mette sa main
                    desus.</p>
                    <p xml:id="d001l882" n="6">Ensint avint et avendra”››. Ce disoit les letres dou peron.</p>
                    <p xml:id="d001l883" n="7">Quant celle aventure fu achevee, il retornerent [283vb] el mostier et armerent lor cors de lor armes,
                    et puis monterent en lor chevaus et comanderent li abes a Deu, et sa conpaingnie tote.</p>
                    <p xml:id="d001l884" n="8">Et il li orent bones aventures.</p>
                    <p xml:id="d001l885" n="9">Il se mistrent en un chemin que conduisoit a un chastel ou il avoit mauvese constume.</p>
                    <p xml:id="d001l886" n="10">Tant ont chevauchiés que il virent lé tors et les mures dou chastel.</p>
                    <p xml:id="d001l887" n="11">Il se hastent dou chevauchier et chevauchent tant que la gueite dosor choisirent.</p>
                    <p xml:id="d001l888" n="12">Lors sona un cors; tot maintenant que li cors fu sonéz issi dou chastel .IIII. chevaliers arméz de totes
                    armes, et monéz desor bon chevax.</p>
                    <p xml:id="d001l889" n="13">Et quant Dynadan les voit venir, il parole, et dist:</p>
                    <p xml:id="d001l890" n="14">‹‹Dex honie li mire que avant ier medicina mon cors, que certes je me dueil si desmesurement que mult
                    m'enuie le chevauchier.</p>
                    <p xml:id="d001l891" n="15">― Ha! Dynadan, fait monseingnor Tritanz, tu vas honisant ton lingnage!</p>
                    <p xml:id="d001l892" n="16">Li Bon Chevaliers senz Paor, que l'en dit que fu ton pere, ne le faisoit mie ensint, ne li Chevaliers
                    a la Cote Mal Talliee, que l'en dit qui est ton frere, ainz est preudom et aduréz.</p>
                    <p xml:id="d001l893" n="17">Aléz vos refusant la vostre partie de la joste? Metéz vos avant, si en porteréz l'onor!››.</p>
                </div2>
                <div2 xml:id="d001c079" n="LXXIX">
                    <head>LXXIX</head>
                    <p xml:id="d001l894" n="1">A cestui mot se lance Dinadan avant, et prist son escu et son glaive, et s'adrecce vers un chevaliers
                    que dou chastel estoit isus.</p>
                    <p xml:id="d001l895" n="2">Li chevaliers ne le refusa de riens, ainz li adreçça la teste de son cheval.</p>
                    <p xml:id="d001l896" n="3">Mes tex fu l'aventure, au jondre des glaives, que li chevaliers que venoit dou chastel brisa son glaive
                    desor Dynadan;</p>
                    <p xml:id="d001l897" n="4">et Dynadan feri lui si durement que i l'abati a la terre atot son cheval, puis passe outre por parfornir
                    son poindre, e s'en fiert un autre que ja li venoit esperonant, et fist autretel de lui com il avoit fet
                    dou premiers.</p>
                    <p xml:id="d001l898" n="5">Et quant Dynadan ot parforni son poindre, il retorne arriere et prist un des chevas de chevaliers et s'en
                    vet a celui qu'il abati primierement, et dist:</p>
                    <p xml:id="d001l899" n="6">‹‹Sire, montéz. [284ra] ― Non ferai, fet celui, ainz vos asagerai a ma spee!</p>
                    <p xml:id="d001l900" n="7">― Danz chevaliers, fait Dynadan, montéz, que ne sui pas chevaliers de bataille.</p>
                    <p xml:id="d001l901" n="8">Veéz la ces .III. chevaliers: il ne refusserent, ne joste ne meslee a chevalier dou monde, tant se tienent
                    a valoir.</p>
                    <p xml:id="d001l902" n="9">Mes si en ai je veü cheoir andox lé plus renoméz, et n'a encore mie .IIII. giors que uns chevaliers les
                    abati andox››.</p>
                    <p xml:id="d001l903" n="10">Quant li chevaliers oï conter que andox furent abatuz li chevaliers, il monta el cheval et cuide bien
                    vengier sa honte desor li plus aspre.</p>
                    <p xml:id="d001l904" n="11">Lors s'en vet Dinadan a l'aurte chevaliers et li dist autretel, et celui, que mult le tenoit preudome,
                    monta en son cheval, que mult fu liéz quant il en fu aquitéz.</p>
                    <p xml:id="d001l905" n="12">Et quant Dynadan s'en fu delivréz, il s'en vet vers monseingnor Tristanz, et li dist:</p>
                    <p xml:id="d001l906" n="13">‹‹Or i parra che vos feréz! Lé chevaliers andox ai je vencuz.</p>
                    <p xml:id="d001l907" n="14">― Et ou les envoiastes vos prison?, fait missire Tristanz.</p>
                    <p xml:id="d001l908" n="15">― Vos ne le sauréz hui››, ce dit Dynadan. Endementiers que il tenoient parlament entr'ax, avint que monseingnor
                    Lancelot enbatti li un et Galaaz l'autre.</p>
                    <p xml:id="d001l909" n="16">‹‹Ha! Tristanz, ce dit Dynadan, honiz estes, et je en porterai l'onor desor vos!</p>
                    <p xml:id="d001l910" n="17">Vos veïstes apertement je pris le fait desor moi et n'abati .II. chevaliers, li uns por moi et l'autre
                    por vos!››.</p>
                    <p xml:id="d001l911" n="18">Que vos diroie? Entretant que Dynadan parloit ensint sona li cor dou chastel, et maintenant issirent de
                    laienz .XL. chevaliers arméz de totes armes, et se regierent trestuit por comencier bataille.</p>
                    <p xml:id="d001l912" n="19">‹‹Dynadan, fait Galaaz, or vos en aléz a ces chevaliers et li dites de la nost[r]e part porquoi il sont
                    rengiéz, que il nos mandent qué constume il mantenent››.</p>
                </div2>
                <div2 xml:id="d001c080" n="LXXX">
                    <head>LXXX</head>
                    <p xml:id="d001l913" n="1">Dinadan oste son heame de sa teste et s'en vet as chevaliers, et leur dist tot ce que Galaaz li mande.</p>
                    <p xml:id="d001l914" n="2">Lors respont uns d'aus, et dist:</p>
                    <p xml:id="d001l915" n="3">‹‹Itant dites as chevaliers que nostre costume este tex que puis que vos estes ci enbatuz, il vos estuet
                    estre el servage dou chastel. Jamés de [284rb]ci ne poéz escamper.</p>
                    <p xml:id="d001l916" n="4">― Dex aide!, ce dit Dinadan, adonc nos estuet conbatre a vos a si grant meschief come il est .XL. chevaliers
                    encontre .IIII.?</p>
                    <p xml:id="d001l917" n="5">― Voirement ici conbatré››, ce respont uns des chevaliers dou chastel.</p>
                    <p xml:id="d001l918" n="6">Maintenant retorna Dynadan arriere et conta la novelle a Galaaz e as autres conpaingnons:</p>
                    <p xml:id="d001l919" n="7">‹‹Nos nos devons menbrer dé cox de nos espees, ce dit Galaaz.</p>
                    <p xml:id="d001l920" n="8">― Sire, ce dit missire Tristanz, puis que nos ici somes enbatuz, ou nos seromes en servage, ou jamés ne
                    sera ceste costume en cestui [chastel] mantenue!››.</p>
                    <p xml:id="d001l921" n="9">Et lors s'adrecce chascuns por la bataille encomencer.</p>
                    <p xml:id="d001l922" n="10">Lancelot laisse corre, son glaive mis desor le feutre et son cheval esperonant, et en fiert un chevalier
                    si durament que, voille ou non voille, li estuet voidier la selle et chaïr a la terre par desor la croppe
                    de son cheval.</p>
                </div2>
                <div2 xml:id="d001c081" n="LXXXI">
                    <head>LXXXI</head>
                    <p xml:id="d001l923" n="1">Que vos diroie? De l'autre part laisse corre Tristanz de Leonoys, son gleive loingniéz, et fiert si durement
                    un chevaliers que il l'abati a la terre atot son cheval.</p>
                    <p xml:id="d001l924" n="2">Galaaz, que de riens ne s'espargne, leisse corre et fiert un autre chevaliers si durement que il li passa
                    li aubers et li fist plaie mortel, et l'enpeint come celui qui asséz avoit force, si le rue dou cheval
                    a terre, tel atornés qu'il n'ot mestier de mire.</p>
                    <p xml:id="d001l925" n="3">Et Dynadan ne s'espargne de riens, ainz en fiert un si durement que il le fist voler a la terre par desus
                    la crope de son cheval.</p>
                    <p xml:id="d001l926" n="4">Que vos diroie? Tant en font chascuns a cop de glevie con il lor dure.</p>
                    <p xml:id="d001l927" n="5">Et li chevaliers dou chastel que remestrent a cheval ferrirent desor li .IIII. conpaingnons et briserent
                    lor glaives desor lor escuz.</p>
                    <p xml:id="d001l928" n="6">Mes lors quant li .IIII. conpaingnons mistrent mains a lor espees, et cil dou chastel virent la mervoille
                    que Galaaz encomença a ffeire, que il donoit destre et senestre et trinchoit testes et cuisses et spaules
                    [et] bras et mains si mervoilleussement que bien fu avis a toz que il fust une justi[284va]ce o une merveille
                    dou cel, il ne furent pas liéz de celle enprise!</p>
                    <p xml:id="d001l929" n="7">Il dient l'un a l'autre: ‹‹Nos somes honiz! Ja de ci n'escanperons vis! Jugiéz somes a mort! Dex nos gart
                    de cheoir devant s'espee!››.</p>
                    <p xml:id="d001l930" n="8">Il ne demora gueires qu'il se mistrent en fuie.</p>
                    <p xml:id="d001l931" n="9">Mes li .IIII. conpaingnons lé siurent a esperons, et font tant par lor proecces que il se mistrent avec
                    eaus dedenz le chastel.</p>
                    <p xml:id="d001l932" n="10">Et fu la bataille mult grant et mult fellonesse, mes a la parclose en ot li .IIII. conpaingnons la vectoire,
                    et pristrent le chastel et en abati la mauvese costume.</p>
                </div2>
                <div2 xml:id="d001c082" n="LXXXII">
                    <head>LXXXII</head>
                    <p xml:id="d001l933" n="1">Dedenz celui chastel se herbergerent li .IIII. conpaingnons, et furent la nuit mult bien forniz et aisiéz
                    de quanque il fist lor mestier.</p>
                    <p xml:id="d001l934" n="2">A l'endemain pristrent lor armes et monterent en lor chevaus et oissirent hors dou chastel et se mistrent
                    en un sentiers que conduisoit a .IIII. voies.</p>
                    <p xml:id="d001l935" n="3">Et quant il furent illec, Galaaz s'areste, et puis hosta son heaume hors de sa teste, et autretel firent
                    les autres.</p>
                    <p xml:id="d001l936" n="4">Et Galaaz beise son pere et il lui, et puis beise toz les autres. Au departir s'espandirent mainte lermes,
                    et s'entrecomandent a Deu, et oire l'un a l'autre bones aventures, et entre chascun en son chemin.</p>
                    <p xml:id="d001l937" n="5">Mes atant laisse li contes a parler de ceste aventure, et parole de Nestor de la Fontaine, que grant piecce
                    s'en est li contes teüz.</p>
                </div2>
                <div2 xml:id="d001c083" n="LXXXIII">
                    <head>LXXXIII</head>
                    <p xml:id="d001l938" n="1">Or dit li contes que quant Nestor de la Fontaine fu gueriz, il arma son cors et puis prist congiéz a cels
                    de la tor et les acomanda a Dieu, et il li oirent bones aventures.</p>
                    <p xml:id="d001l939" n="2">Lors monta en son chevax et se mist en un sentiers ou il avoit un chevaliers que l'atendoit, et que espiéz
                    l'avoit et le tenoit a gart.</p>
                    <p xml:id="d001l940" n="3">Et quant il le voit venir, il monta en son c[284vb]heval et prist son escuz et son glaive, et s'adrecce
                    envers Nestor de la Fontaine.</p>
                    <p xml:id="d001l941" n="4">Et quant Nestor le voit venir envers lui, il s'apareille de la jostre.</p>
                    <p xml:id="d001l942" n="5">Mes lors quant il furent auques [pres] li un de l'autres, il se laissent corre, lor gleives desor li feutre.</p>
                    <p xml:id="d001l943" n="6">Et quant vient au parferir des gleives, si fu tel li encontrer que li plus ardiz et li plus pusant passa
                    outre, et l'autre chaï a la terre, navréz mult durement.</p>
                    <p xml:id="d001l944" n="7">Que vos diroie? Quant Nestor de la Fontaine ot parforniz son poindre, il retorna arriere et trove li chevaliers
                    que gisoit a la terre.</p>
                    <p xml:id="d001l945" n="8">Mes lors quant il senti Nestor desor lui tot a cheval, il saut en estant si vigorosemant con se il n'eüst
                    plaie ne blecceüre nulle.</p>
                    <p xml:id="d001l946" n="9">Lors prist son escuz par les enarmes et le giette devant son vis, et puis hoste s'espee dou fourre et
                    la relieve encontremont, et dist:</p>
                    <p xml:id="d001l947" n="10">‹‹Vos oceïstes mon cousin Marguz en traïson et en desloiatéz, et moi avéz abatuz.</p>
                    <p xml:id="d001l948" n="11">Descendéz erraument, ja recevroiz morz procheinement de tele espee que detrenche fer et pierre autresi
                    legierement come elle trincheroit nois negiee!››.</p>
                </div2>
                <div2 xml:id="d001c084" n="LXXXIV">
                    <head>LXXXIV</head>
                    <p xml:id="d001l949" n="1">Quant Nestor de la Fontaine oï ce, saichiéz certainement que il dota moins li chevaliers que il doutast
                    se il ne l'aüst menacciéz.</p>
                    <p xml:id="d001l950" n="2">Il descendi de son cheval et prist son escuz par l'enarmes et osta s'espee dou fourre et s'adreçça vers
                    celui qui le menaçoit tote voies de couper la teste.</p>
                    <p xml:id="d001l951" n="3">Il s'entresaillent l'uns l'autres et se donent cox merveilous.</p>
                    <p xml:id="d001l952" n="4">Si ne demora gueires qu'il se conperent tant ensemble qu'il ne remest de tote lor armes pleine paumes
                    qui lors fust garant.</p>
                    <p xml:id="d001l953" n="5">Plaies dure et perileuse avoient andox li chevaliers anceis que il se traïst li uns en sus de l'autre.</p>
                    <p xml:id="d001l954" n="6">Se la spee dou chevaliers trinchoit mervoilleusement, cele de Nestor de la Fontaine n'estoit pas de peior
                    bontez, ainz trinchoit ausi mervoilleusement come cel[285ra]le fesoit, come celle que fu forgee de celle
                    main meemes que forgia l'autre.</p>
                    <p xml:id="d001l955" n="7">Et quant li chevaliers vit que Nestor ne li refusoit cop que li donast, et li sanc li degottoit de totes
                    parz, il se traist en sus de lui et s'apuia desor son escuz, et dist:</p>
                    <p xml:id="d001l956" n="8">‹‹Danz chevaliers, navréz estes: bien trenche ma spee! Honiz estes, se plus en sofréz la bataille.</p>
                    <p xml:id="d001l957" n="9">― Se je sui navréz, ce respont Nestor de la Fontaine, ne vos n'estes mult sains: la tracce en poéz veoir
                    par mi ou vos estes alés!</p>
                    <p xml:id="d001l958" n="10">Et se vostre espee trenche, la moie en est la paroille.</p>
                    <p xml:id="d001l959" n="11">Autretel ne troveréz au dereian con vos avéz trovéz au començament, se andox les piéz ne me faut!››.</p>
                    <p xml:id="d001l960" n="12">Et lors s'apuie desor son escuz.</p>
                </div2>
                <div2 xml:id="d001c085" n="LXXXV">
                    <head>LXXXV</head>
                    <p xml:id="d001l961" n="1">[A] une grant piecce demorerent li chevaliers sen plus fere fors tant seulement que il s'entregardoient
                    come beste familleuse.</p>
                    <p xml:id="d001l962" n="2">A chief de piecce s'entresalli l'un l'autre a tant de lor escuz come il avoient lor remés, et le metent
                    desoure lor testes, et lor espees levees encontremont, si done li uns a l'autre cox desor li heaumes et
                    de tote lor force, que li oil li estancellent en lor testes.</p>
                    <p xml:id="d001l963" n="3">Mes Nestor de la Fontaine, que durs estoit et aspre, li done un si tres grant cop desor li heaume que
                    toz le parfendi, et teste et heaume, dusque au col, et il chaï, por ce que la mort li fu voisine.</p>
                    <p xml:id="d001l964" n="4">Quant Nestor voit mort son enemi, il fu tant liéz et tant joeus que de nulle plaie ne nulle blecceüre
                    ne li sovint ne tant ne quant, ainz se sentoit ausi sainz come il fust onques por nul tenps.</p>
                    <p xml:id="d001l965" n="5">Mes puis a chief de piecce ne se puet tenir en estant, ainz cheï a la terre pasméz come morz.</p>
                    <p xml:id="d001l966" n="6">En tel maniere gisoit les chevaliers [li uns] deléz l'autre.</p>
                    <p xml:id="d001l967" n="7">Lors avint par aventure que une damoiselle trespassoit devant eaus, et avec li .II. chevaliers vallet
                    de trop grant biautéz.</p>
                    <p xml:id="d001l968" n="8">Quant il virent li chevaliers andox gesir a la terre, il descendirent mantenent, et distrent:</p>
                    <p xml:id="d001l969" n="9">‹‹Dex aide! Con a esté per[285rb]illeuse bataille! Mort sont andox li chevaliers par lor proecces!››.</p>
                    <p xml:id="d001l970" n="10">Que vos diroie? Uns des vallet s'en ala tot droit a Nestor et le trova en vie.</p>
                    <p xml:id="d001l971" n="11">Lor parole, et dist: ‹‹E non Dieu, encor est en vie cist chevaliers!››,</p>
                    <p xml:id="d001l972" n="12">et puis s'en ala a l'autre et le trova morz.</p>
                    <p xml:id="d001l973" n="13">‹‹Dex aide!, ce dit la damoiselle, puis que cist chevaliers est en vie, si le conduisons a nostre chastel,
                    et tant soit medicinéz que Dam[ed]ex le torne en santéz›› [285rb, l.11].</p>
                </div2>
                <div2 xml:id="d001c086" n="LXXXVI">
                    <head>LXXXVI</head>
                    <p xml:id="d001l974" n="1">[285va, l.12] [A]ndox li vallet pristrent Nestor entre lor bras et un d'els parole, et dist:</p>
                    <p xml:id="d001l975" n="2">‹‹Sire, n'aiéz garde, que vos cheüz estez en bone mains.</p>
                    <p xml:id="d001l976" n="3">Veéz la celle damoiselle, que vos fera guerir et aissier mult richement››.</p>
                    <p xml:id="d001l977" n="4">Nestor ovri les elx, et dist: ‹‹Biaus amis, poroie ge garit por nulle entente que l'en i mist?</p>
                    <p xml:id="d001l978" n="5">― Oïl, ce respont li vallet, que vos n'estes pas blecciéz en parfont.</p>
                    <p xml:id="d001l979" n="6">― Beaus, dous amis, fait Nestor de la Fontaine, se tant en faites que ge garisse, je vos creant come chevaliers
                    que ja vostre damoiselle n'avra nul chevaliers en toz li mondes que plus de moi l'aint, et serai son chevaliers
                    trestot son aage.</p>
                    <p xml:id="d001l980" n="7">― Granz merciz, sire chevaliers, ce respont la damoiselle, que ja por defaute de mire ne remandra que
                    vos ne soiéz gariz procheinement››.</p>
                    <p xml:id="d001l981" n="8">Et lors comande a ssez vallet qu'il porchacent une littiere chevaucerecce, et il si font erraument, et
                    puis i mist desus Nestor de la Fontaine, que mult estoit affebloiéz.</p>
                </div2>
                <div2 xml:id="d001c087" n="LXXXVII">
                    <head>LXXXVII</head>
                    <p xml:id="d001l982" n="1">[Q]uant Nestor fu cochiéz a ese, il parole, et dist as valléz:</p>
                    <p xml:id="d001l983" n="2">‹‹seingnor enfanz, celle espee que la gist, que ensint m'a conreéz, prenéz la, que je vos di certainement
                    qu'elle vaut une cité au grant besoing››.</p>
                    <p xml:id="d001l984" n="3">Celui la prist que plus pres estoit, et lors monta la damoiselle, et andox li vallet monterent desor les
                    chevax des chevaliers que conbatuz estoient, et retornerent arriere de la ou il estoient venuz.</p>
                    <p xml:id="d001l985" n="4">Et tant ont chevauchiéz qu'il furent venuz au chastel ou la damoiselle manoit.</p>
                    <p xml:id="d001l986" n="5">Ilex descendirent tresuit, et Nestor [285vb] coucherent en une chanbre pointe di divers colors.</p>
                    <p xml:id="d001l987" n="6">Lé mire furent mandéz, que les plaies cercherent, et puis dist que il sera par tenps gariz, qu'il n'avoit
                    nulle plaie qu'elle fust en parfont.</p>
                    <p xml:id="d001l988" n="7">La damoiselle en fu mult joieuse.</p>
                    <p xml:id="d001l989" n="8">Que vos diroie? Tant fu illec Nestor de la Fontaine que il fu gariz, et comença a chevaucher ça et la.</p>
                    <p xml:id="d001l990" n="9">Un jors avint que la damoiselle le prist por la mains et li dist: ‹‹Danz chevaliers [285vb,l.11],</p>
                </div2>
                <div2 xml:id="d001c088" n="LXXXVIII">
                    <head>LXXXVIII</head>
                    <p xml:id="d001l991" n="1">[285rb, l.12] [j]e vos pris mult et mult vos tieng a preudome.</p>
                    <p xml:id="d001l992" n="2">Sachiéz certainement que en trestoz le reaume de Logrez ne seroit si rche damoiselle con je seroie se
                    ge fusse en mon droit heritage.</p>
                    <p xml:id="d001l993" n="3">― Et non Deu, damoiselle, fait Nestor de la Fontaine, qui vos en a deseritéz?</p>
                    <p xml:id="d001l994" n="4">― Je le vos dirai bien, fait la damoiselle. Or venéz ça››.</p>
                    <p xml:id="d001l995" n="5">Lors le prist la damoiselle de rechief por la main et le conduist en une tor.</p>
                    <p xml:id="d001l996" n="6">Et quant il furent desor [le] somet de la tor, la damoiselle parole, et dist:</p>
                    <p xml:id="d001l997" n="7">‹‹Sire, or poéz regardar la aval ou gist celle belle citéz.</p>
                    <p xml:id="d001l998" n="8">Sachiéz certainement que mon pere en fu rois, et ma mere roine, et je ne sui deseritee par un mien sers
                    qui a nom Aschaloz››,</p>
                    <p xml:id="d001l999" n="9">et li conta toz de chief en chief l'achaison et le porcoi elle estoit deseritee.</p>
                    <p xml:id="d001l1000" n="10">Quant Nestor de la Fontaine oï ce, il dist que malement li avoit son sers tollue sa ville, et en grant
                    desloiauté.</p>
                    <p xml:id="d001l1001" n="11">Et ge l'apellerai de traïson et le requerai de bataille, mon cors contre le suen.</p>
                    <p xml:id="d001l1002" n="12">Se il la refuse, il en [sera] honiz a toz jors mes.</p>
                    <p xml:id="d001l1003" n="13">Et se il se met en aventure de conbatre contre moi, Nostre Sire nos donra la victoire por ce que vos avéz
                    droit, et il a tort trop grant››.</p>
                    <p xml:id="d001l1004" n="14">Quant la damoiselle oï ce, se elle fu liee, ce [ne] fait pas a demander.</p>
                    <p xml:id="d001l1005" n="15">Et lors parole, et dist a Nestor:</p>
                    <p xml:id="d001l1006" n="16">‹‹Certes, biaus sire, je ne sui dingne que un telx chevaliers con vos estes se mette en aventure por une
                    si povre damoiselle con je sui.</p>
                    <p xml:id="d001l1007" n="17">― Laisons ceste parole, fait Nestor, que vos m'avéz tant fait que je sui vostre chevaliers toz jorz mes.</p>
                    <p xml:id="d001l1008" n="18">Et si vos di que je vos meterai en sai[285va]sine de vostre heritage, ou ge en serai honi dou cors.</p>
                    <p xml:id="d001l1009" n="19">Or de l'avaler de la tor, que mult me tarde que mon cors n'est arméz!››.</p>
                </div2>
                <div2 xml:id="d001c089" n="LXXXIX">
                    <head>LXXXIX</head>
                    <p xml:id="d001l1010" n="1">[L]a damoiselle descendi erraument, et Nestor avec.</p>
                    <p xml:id="d001l1011" n="2">Mes il ne fist autre delaiement fors que d'armer son cors.</p>
                    <p xml:id="d001l1012" n="3">Et puis monta en son cheval et prist son escu et son glaive, et puis dist a la damoiselle:</p>
                    <p xml:id="d001l1013" n="4">‹‹Montéz››. Lors monta la damoiselle et suit [285vb, l.11] Nestor, que s'estoit mis el sentiers que conduisoit
                    a Beldinz (ce estoit la cité ou Eschaloz estoit).</p>
                    <p xml:id="d001l1014" n="5">Celui Ascheloz estoit frere de Galaatriz, que Nestor avoit ocis desor le sentiers ou la damoiselle le
                    trova come morz.</p>
                    <p xml:id="d001l1015" n="6">Que vos diroie? Lors evoia la damoiselle uns de ses vallet en la cité.</p>
                    <p xml:id="d001l1016" n="7">Celui vallet fu sage et bien apris. Quant il fu devant Ascaloz, il parole, et dist senz saluer lui:</p>
                    <p xml:id="d001l1017" n="8">‹‹Aschaloz, la aval est la dreituriiere reine de ceste ville, et a menéz un chevaliers qui t'apelle de
                    traïson, et que demain en soit la batailla tres devant ses barons.</p>
                    <p xml:id="d001l1018" n="9">― Vallet, ce respont Aschaloz, honiz en ai .X. chevaliers et mis a la mort por ceste querele!</p>
                    <p xml:id="d001l1019" n="10">Et neporquant il me trovera a l'endemain arméz de totes armes, que jamés ne serai lent de defendre ma
                    terre››.</p>
                </div2>
                <div2 xml:id="d001c090" n="XC">
                    <head>XC</head>
                    <p xml:id="d001l1020" n="1">[Q]ue vos diroie? A l'endemain fu la bataille entre Nestor de la Fontaine et Aschaloz li sers.</p>
                    <p xml:id="d001l1021" n="2">En cestui point abrege li contes de la bataille li fet, et dit que si ala [l'a]venture que Aschaloz perdi
                    la ville et la teste, que Nestor de la Fontaine la li trencha avec ses mains.</p>
                    <p xml:id="d001l1022" n="3">Et la damoiselle, que l'en apelloit Clareze, en fu mise en saisine et en porta corone en sa teste.</p>
                    <p xml:id="d001l1023" n="4">Quant Nestor de la Fontaine ot sejorné .XV. jorz, il s'en alaz au congiéz de la damoiselle.</p>
                    <p xml:id="d001l1024" n="5">Mes atant laisse li contes a parler de ceste aventure, et parole de Lancelot.</p>
                </div2>
                <div2 xml:id="d001c091" n="XCI">
                    <head>XCI</head>
                    <p xml:id="d001l1025" n="1">Ci endroit dit li contes, et la veraie estorie le tesmongne, que [286ra] Lancelot dou Lac estoit mult
                    corrocciéz, et si vos diroie porquoi.</p>
                    <p xml:id="d001l1026" n="2">Il avoit esté a celui tenps en un tornoiement ou il avoit fait maint biaus cox, que de gleive que d'espee,
                    et porté en eüst il l'onor se ne fust un chevaliers que l'abati per maint foiz.</p>
                    <p xml:id="d001l1027" n="3">Et lors quant il voloit mesler avec lui a cox d'espee, li chevaliers s'en fuioit en la foreste, et ce
                    li estoit avenuz par mainte foiz.</p>
                    <p xml:id="d001l1028" n="4">Li chevaliers de la foreste estoit illec venuz tot a escient por joster a un autre chevalier qui en celui
                    tornoiement estoit, que ben savoit apertement que il estoit en fause querele, que celui tornoiement estoit
                    encomencéz entre .II. damoisselles dont l'une estoit fille d'un cuens et l'autre fille d'un sers que sum
                    heritage li voloit calongier.</p>
                    <p xml:id="d001l1029" n="5">Et por ce estoit li chevaliers arrestéz en celui tornoiement, que l'en li aloit contant que li tort venchoit
                    li droit, et uns tres ben chevalier en fasoit por sa proesce resortir toz cels de la droite querele.</p>
                    <p xml:id="d001l1030" n="6">Que vos diroie? Quant il ot suffert que li chevaliers de la foreste l'ot abatuz par troiz foiz, il se
                    mist aprés lui.</p>
                    <p xml:id="d001l1031" n="7">Lors quant il fu montéz en son cheval, il dist a ssoi meemes che jamés ne finera de chevaucher dusque
                    atant que il avra ataint le chevalier que tant de honte li avoit fait.</p>
                    <p xml:id="d001l1032" n="8">Li chevalier s'estoit mis en la foreste, et avoit pris un sentiers.</p>
                    <p xml:id="d001l1033" n="9">Et Lancelot dou Lac s'estoit mis en un autre, et perdi l'escloz dou cheval.</p>
                    <p xml:id="d001l1034" n="10">Et se aucuns venist avant que me demandast qui fu li chevalier qui abatuz avoit por tante foiz Lancelot
                    dou Lac, je li responderoie qu'il fu Galaaz, son filz, li tres bon chevalier.</p>
                    <p xml:id="d001l1035" n="11">Mes il ne savoit pas qu'il fust son pere. Lors quant il ne fu certains, il en prist la penitence par la
                    boche du hermite que li comanda en liu de penitence que il s'en alast a la mer, ou il avoit un chastel
                    a larronz que desroboit trestoz li tresspassanz.</p>
                </div2>
                <div2 xml:id="d001c092" n="XCII">
                    <head>XCII</head>
                    <p xml:id="d001l1036" n="1">[G]alaaz s'en ala cele part, et quant [286rb] il fu veüz de cels dou chastel, il ne i ala mie un a l'encontre,
                    ainz [fu] assailliz de totes pars, come celui que il veoient apertement bien montéz.</p>
                    <p xml:id="d001l1037" n="2">Lors ferri Galaaz uns des chevaliers si durement qu'il l'abati a la terre navréz a mort, puis osta s'espee
                    dou fuerre, et fert destre et senestre, et fist si grant martire d'aus que tote la terre en covri de sanc,
                    que de teste, que de bu, que de braz, que d'autres menbres.</p>
                    <p xml:id="d001l1038" n="3">Et tant fist por sa proecce que il venqui tote la place et mist a mort trestuit li lairon de celui chastel,
                    et prist le chastel et dona la segnorie a un chevaliers qui a celui point trespassoit devant lui.</p>
                    <p xml:id="d001l1039" n="4">Et puis tint un sentiers a travers d'un grant boscagge.</p>
                    <p xml:id="d001l1040" n="5">Et lors avint por aventure qu'il encontra Lancelot dou Lac, son pere.</p>
                    <p xml:id="d001l1041" n="6">Il conuit maintenant, por ce qu'il chevauchoit le visage descovert.</p>
                    <p xml:id="d001l1042" n="7">Lors descent de son cheval et se mist a genous devant lui et li crie merci de l'otra[ge] qu'il li avoit
                    fait.</p>
                    <p xml:id="d001l1043" n="8">‹‹Qui estes vos, danz chevaliers?, fait Lancelot,</p>
                    <p xml:id="d001l1044" n="9">― Ge sui Galaaz, vos enfanz››, ce respont il.</p>
                    <p xml:id="d001l1045" n="10">A celle parole descendi Lancelot de son cheval, et s'humilie mult ver lui, et li dist:</p>
                    <p xml:id="d001l1046" n="11">‹‹Galaaz, biaus filz, vos me corrochastes si durement que ge ne cuidoie jamés avoir pes a vos, que je
                    cuidoie certainement que vos fuissiéz autre que vos n'estiéz.</p>
                    <p xml:id="d001l1047" n="12">Je vos pardoing mon maltalant, et si vos pri que vos ne soiéz corrociéz››.</p>
                    <p xml:id="d001l1048" n="13">Endementiers que il parloient ensint, avint que .XV. villains s'enbatirent desor eaus, et conduisoient
                    .II. damoiselles lïee par mi lé gueules.</p>
                </div2>
                <div2 xml:id="d001c093" n="XCIII">
                    <head>XCIII</head>
                    <p xml:id="d001l1049" n="1">[Q]uant les damoiselles virent li .II. chevaliers qui tenoient parlement entr'aus, lors s'escrient andox
                    et distrent:</p>
                    <p xml:id="d001l1050" n="2">‹‹Ha! Sengnors chevaliers, remenbré vos dou sarement que vos feïstes quant vos fustes adobéz chevaliers!</p>
                    <p xml:id="d001l1051" n="3">Veéz cist villains: il ont occis nos peres par outrage et por avoir nos heritages!</p>
                    <p xml:id="d001l1052" n="4">― Seignors chevaliers, fait uns des villains, se vos ne voléz morir, ne vos metéz en cestes paroles.</p>
                    <p xml:id="d001l1053" n="5">Veéz nos aques dainosses: [286va] elle trenchent si merveilleusement che devant lor trencher ne dure ne
                    fer ne fust.</p>
                    <p xml:id="d001l1054" n="6">Vos estes morz se vos sor nostre defence en parléz plus!</p>
                    <p xml:id="d001l1055" n="7">― E non Deu, fait Galaaz, adonc estes vos desor l'ordre de chevalarie!››</p>
                    <p xml:id="d001l1056" n="8">Et lors traist s'espee dou fuerre et fiert celui si durement amont sor li chapel qu'i le vont parfendant
                    giusque a la poitrine et l'abat estenduz a la terre.</p>
                    <p xml:id="d001l1057" n="9">Et Lancelot en prist andox le cheval et lesse Galaaz mesler.</p>
                    <p xml:id="d001l1058" n="10">Et il tenoit s'espee tote nue en sa main et en feri un atre si durement que il li trencha la teste dau
                    bu, et puis en fiert destre et senestre et les vet occiant autresint con s'il fussent beste mue.</p>
                </div2>
                <div2 xml:id="d001c094" n="XCIV">
                    <head>XCIV</head>
                    <p xml:id="d001l1059" n="1">[S]achiéz, seingnors, que de trestoz les villains ne remest nul en vie, ainz furent trestuit detrenchiéz
                    et morz, et les damoiselles ostees de peril.</p>
                    <p xml:id="d001l1060" n="2">Et quant elle se virent senz peor, sachiéz certainement que elle se mistrent a genous devant Galaaz, et
                    distrent:</p>
                    <p xml:id="d001l1061" n="3">‹‹Ha! Sire, por Dex, et por vostre gentilecce, delivréz cestui païs des traitors villains que la aval
                    sunt herbergiéz!</p>
                    <p xml:id="d001l1062" n="4">Il sunt une grant conpagnie que toz le mal dou munde vont faisant par cestui païs!››.</p>
                    <p xml:id="d001l1063" n="5">Lors respont Lancelot a la Damoisselle, et dist:</p>
                    <p xml:id="d001l1064" n="6">‹‹Avéz vos garde de nullui?</p>
                    <p xml:id="d001l1065" n="7">― Oïl sire, fait une d'aus. Vené herbegier la en une tor avec nostre antaine, qui maint ennui en ont souffert,
                    et eü domage››.</p>
                    <p xml:id="d001l1066" n="8">Lors monterent andox et conduistrent les damoisselles a l'ostel de s'antaine, que mult bien lé reçurent.</p>
                    <p xml:id="d001l1067" n="9">Il descendent de lor chevax et vallet corrent et les aident a desarmer.</p>
                    <p xml:id="d001l1068" n="10">Si vos di apertement qu'il furent si bien herbergiéz que, se il fussent el ostel dou roi Artus, fussent
                    il asséz sofisant.</p>
                    <p xml:id="d001l1069" n="11">A l'endemain furent espiéz, si corrent as armes toz lé villains dou païs.</p>
                    <p xml:id="d001l1070" n="12">Mes il avoient en prison .XL. chevaliers de celui païs meesme, et detenoient lor armes et lors cevaus
                    auques pres de la prison ou il estoient.</p>
                    <p xml:id="d001l1071" n="13">Les villeins s'en vont chiés la veve dame por [286vb] metre a mort les .II. chevaliers, et mors les eüssent
                    andox, a ce qu'il estoient grant planté de villains armés a lor guises, se ne fust une damoisselles qui
                    enbla les clef de la prison ou li chevaliers estoient enserréz.</p>
                    <p xml:id="d001l1072" n="14">Cele s'en vet a la prison et la desferma, et dist:</p>
                    <p xml:id="d001l1073" n="15">‹‹Or tost, seingnors chevaliers! Prendéz vos armes, que la aval se conbat .II. chevaliers contre .CCCCL.
                    villains de cestui païs!››.</p>
                    <p xml:id="d001l1074" n="16">Que vos diroie? Li chevaliers de la prison ne font autre delaiance fors que il armerent lors cors, et
                    puis monterent en lor chevax et pristrent lor escuz et lor glaives et s'adrecent cele part la u il trovent
                    les .II. chevaliers qui se defendoient si durement que devant aus gisoent mors plus [de] .XL. villeins.</p>
                    <p xml:id="d001l1075" n="17">Ill escrient les villeins et les assaillent de tote pars si durement que en celle venue en furent ocis
                    .XLVI.</p>
                </div2>
                <div2 xml:id="d001c095" n="XCV">
                    <head>XCV</head>
                    <p xml:id="d001l1076" n="1">[Q]ue vos diroie? Entre Lancelot et Galaaz en fesoient si grant mervoille que nus d'aus [ne] pooient garentir
                    lor vies.</p>
                    <p xml:id="d001l1077" n="2">Les villeins estoient a ppiéz et les chevaliers a chevax.</p>
                    <p xml:id="d001l1078" n="3">Et lors quant il s'en voloient departir de la bataille, il lor lessoient corre et les metoient a mort,
                    dont je vos di apertement que li païs en fu delivréz en celui jors.</p>
                    <p xml:id="d001l1079" n="4">Et quant il furent trestuit mis a la mort, les chevaliers dou païs descendirent devant li .II. chavaliers
                    qu'il avoient veüz en aus fere si grant proecce, et distrent:</p>
                    <p xml:id="d001l1080" n="5">‹‹Seingnor chevaliers, cestui païs e nos avéz delivréz et gaagnéz. Si en prenéz la segnorie, et nos vos
                    en ferons homage.</p>
                    <p xml:id="d001l1081" n="6">― Seingnors chevaliers, ce respont Lancelot dou Lac, entre vos eslissiéz seingnors, que nos somes chevaliers
                    enranz et home dou roi Artus.</p>
                    <p xml:id="d001l1082" n="7">Et somes en une queste n'est pas petite, u nos ne poons garder ne ville ne chastel, ne governer nul païs››.</p>
                    <p xml:id="d001l1083" n="8">Et il respondirent que de ce lor pesoient durement et que il avoient tel voisin que mult les damageroient.</p>
                    <p xml:id="d001l1084" n="9">‹‹Nos ne poons miels››, font li chevaliers. Que vos diroie? Il pristrent congié et se mi[287ra]strent
                    au sentiers, qui conduisoient en une aspre foreste.</p>
                    <p xml:id="d001l1085" n="10">Lors avint por aventure qu'il encontrerent .IIII. vallet que durement aloient plorant.</p>
                    <p xml:id="d001l1086" n="11">Et quant Lancelot, qui devant aloit chevauchant, vit les vallet, si les aresone, et dist: ‹‹Que avéz vos
                    et que ploréz?</p>
                    <p xml:id="d001l1087" n="12">― Sire, fait uns d'aus, nos avons asséz que plorer, que ça amont a un chastel que, se sa costume dure
                    longuement, il occirent trestuit li chevaliers de cestui païs et des autres, que li trespassanz estuet
                    joster a toz cels dou chastel</p>
                    <p xml:id="d001l1088" n="13">(et sachiéz qu'il en a dedenz le chastel .XL. et plus), dont nus ne puet en cestui païs maintenir l'ordre
                    de chevalerie por ce qu'il lor estuet morir anceis qu'il trapassent lor aagge.</p>
                    <p xml:id="d001l1089" n="14">Nos somes valet et filz de chavalier estrait d'aut lingnage, dont nos n'osons l'ordre prendre, ainz nos
                    estuet venir mercheant››.</p>
                </div2>
                <div2 xml:id="d001c096" n="XCVI">
                    <head>XCVI</head>
                    <p xml:id="d001l1090" n="1">[Q]uant Lancelot oï ce, il regarde son filz Galaaz, que chevachoit auques loing de lui.</p>
                    <p xml:id="d001l1091" n="2">Lors s'areste tant illec que il fu alui venuz.</p>
                    <p xml:id="d001l1092" n="3">Et endementiers que il voloit conter la novelle, atant ez vos venir .X. chevaliers arméz de totes armes,
                    et conduisoient un chevaliers mult mauvesement, et sachiéz certainement que li chevaliers estoit lïéz
                    desol un cheval, et aprés lui venoit sa feme et .IIII. ses enfanz, li .II. masles et les .II. femes.</p>
                    <p xml:id="d001l1093" n="4">Il crioient aprés lor pere, et disoient ‹‹Las, cheitif! Desormés serons nos orfenins! Ha, beaux pere!</p>
                    <p xml:id="d001l1094" n="5">Celui que celle desloiauté vos prochaça, honi soit son cors et trestoz son lingnage, et Damedex done qu'il
                    chee as mains de tel chevaliers que sa fellonie li face conparer!››.</p>
                    <p xml:id="d001l1095" n="6">Galaaz regarde et voit les enfanz, que tote lor face avoient esgratinees et deronpoient lor chevols.</p>
                    <p xml:id="d001l1096" n="7">Il hurte cele part, et dist: ‹‹Beaus enfanz, porquoi vos ociés?</p>
                    <p xml:id="d001l1097" n="8">― Ha, Sire!, font il, desormés ne devons nos plus estre en vie, que nostre pere est giugiéz de faus giugemens,
                    et si en [287rb] recevra ja honteuse mort, que ça aval le fera celui traitre apendre!</p>
                    <p xml:id="d001l1098" n="9">Et certes, conbien que il en est giugiéz, li traitres qui la chevauche fist fauser le giugement por son
                    avoir, que onques mon pere ne fu escoutéz a jugement.</p>
                    <p xml:id="d001l1099" n="10">Et si en voloit il bataille prendre encontre le meillor chevaliers de cestui païs››.</p>
                    <p xml:id="d001l1100" n="11">Quant Galaaz oï ce, il escrie as chevaliers, mes il furent si desloial que a l'escrier que Galaaz en fist
                    laissa un chevaliers corre envers lui son glaive baissié, et les brissa desor lui.</p>
                    <p xml:id="d001l1101" n="12">Et aprés lui en vint un autre et en fist autretel, et puis li tiers et li quart et li quint, et trestoz
                    les autres.</p>
                    <p xml:id="d001l1102" n="13">De trestoz celui fait ne fist Galaaz ne tant ne quant, fors tant seulement qu'il ne prist un por la penne
                    de son escuz et le retint, et puis li dist:</p>
                    <p xml:id="d001l1103" n="14">‹‹Danz chevaliers, que a forfait li chevaliers que vos en menéz en prison ou fere autre justice?››.</p>
                </div2>
                <div2 xml:id="d001c097" n="XCVII">
                    <head>XCVII</head>
                    <p xml:id="d001l1104" n="1">‹‹[I]l n'a tant fait, fait cestui chevalier, que vos le conperrés dou cors!››.</p>
                    <p xml:id="d001l1105" n="2">Lors prist Galaaz a le heaume et le ffrati a la terre, et puis s'adrecce envers un autre que ja li venoit
                    s'espee traite, et le feri si durement qu'il abati et lui et le cheval tot en un mont,</p>
                    <p xml:id="d001l1106" n="3">puis fist singne a sson pere que il ne se meïst en celui fait, et puis hurte devant et fiert un autre
                    et l'abat a la terre par desor la croppe de son cheval.</p>
                    <p xml:id="d001l1107" n="4">Lors brissa son glaive et mist main a sa spee et en fiert un autre que un grant cop li avoit donéz.</p>
                    <p xml:id="d001l1108" n="5">Celui cop ne fu pas por noiant, ainz li dona Galaaz de tote sa force amont desor li heaume, si le vet
                    parfendant giusque a la poitrine.</p>
                    <p xml:id="d001l1109" n="6">Cil chaï mort a la terre devant ses conpagnons.</p>
                    <p xml:id="d001l1110" n="7">Il furent corrociéz mult durement: en celu[i] corroz s'abandonerent il desor Galaaz, et les cuiderent
                    tuer et metre a la mort.</p>
                    <p xml:id="d001l1111" n="8">Mes celui qui de tote proecce estoit garniz comence a referir destre et senestre, et trenche et teste
                    des bu et bras des espaule, et fait bien si grant merveille de armes [287va] que bien estoit avis a Lancelot
                    som pere que trestoute proecce fust en lui eubergee.</p>
                    <p xml:id="d001l1112" n="9">Que vos diroie? Tant furent entor lui que trestuit reçurent mort.</p>
                    <p xml:id="d001l1113" n="10">La dame et les enfanz, qui tote voie estoient a genous et fasoient proiere que Damedex donast la vectorie
                    a celui chevaliers que por aus estoient mis a la mort, il se levent des genols quant la bataille fu finee
                    et s'en vont a deslier lor pere.</p>
                    <p xml:id="d001l1114" n="11">Et quant il fu deslïéz, lors avint Galaaz celle part, et dist: ‹‹Amis, porquoi vos voloient ces chevaliers
                    apendre?</p>
                    <p xml:id="d001l1115" n="12">― Sire, ce respont li chevalier, que Alyon estoit apelléz, menbre vos de celui chevaliers que nos prendistes
                    par la penne de son escuz?</p>
                    <p xml:id="d001l1116" n="13">― Oïl, fait Galaaz ― Celui me mist sus et dist devant a li cuens de cestui païs que je a voie prochachié
                    sa mort.</p>
                    <p xml:id="d001l1117" n="14">Il fu tex que onques n'osai parler devant lui, et me fist jugier a mort.</p>
                    <p xml:id="d001l1118" n="15">Mas, la Deu merci et la vostre, vos m'avéz rachatéz de mort!</p>
                    <p xml:id="d001l1119" n="16">― Ou repaire celui cuens?››, fist Galaaz.</p>
                    <p xml:id="d001l1120" n="17">Lors li mostre li chevaliers la tor ou li cuens estoit.</p>
                </div2>
                <div2 xml:id="d001c098" n="XCVIII">
                    <head>XCVIII</head>
                    <p xml:id="d001l1121" n="1">[L]or hosta Galaaz li heaume de sa teste et s'en ala basier son pere, et puis li comanda a Dex.</p>
                    <p xml:id="d001l1122" n="2">Et Lancelot li comanda a celui seingnor meïsmes, et puis dist as valléz que dusque au chastel ou la male
                    constume estoit le conduie.</p>
                    <p xml:id="d001l1123" n="3">Et lors s'en retorne li valet arriere et Lancelot lé suit.</p>
                    <p xml:id="d001l1124" n="4">Galaaz, de l'autre part, s'en vet avec le chevaliers que il avoit delivréz d'estre penduz, et leissent
                    gissant mort a la terre les .X. chevaliers qui por lor outrage furent ocis.</p>
                    <p xml:id="d001l1125" n="5">Si vos dirai certainement qu'il n'ont guerres chevauchiéz que li chevaliers parole, et dist:</p>
                    <p xml:id="d001l1126" n="6">‹‹Sire chevaliers, se je vieng en vostre conpaingnie, trestouz li monde ne me seroit garant.</p>
                    <p xml:id="d001l1127" n="7">Mes faites lo bien: chevauchiéz avant, et ge me meterai en ceste foreste et atendrai tant que vos me feréz
                    querer.</p>
                    <p xml:id="d001l1128" n="8">― Avéz vos garde de nullui, fait Galaaz ― Oïl, fait li chevalier.</p>
                    <p xml:id="d001l1129" n="9">― Et de cui avéz vos garde?, fait Galaaz, que il ne vos osera neïs regarder, que, puis que vos estes sanz
                    coupe, [287vb] je vos di certainement que nos garentirai mult bien a l'aide de celui Jesum Crist qui vos
                    dona vectorie desor les autres.</p>
                    <p xml:id="d001l1130" n="10">― Puis que vos me prendéz en conduit, fait li chevaliers, je verai avec vos››.</p>
                </div2>
                <div2 xml:id="d001c099" n="XCIX">
                    <head>XCIX</head>
                    <p xml:id="d001l1131" n="1">[Q]ue vos diroie? Tant ont chevauchiéz qu'il furent venuz auques pres de la tor.</p>
                    <p xml:id="d001l1132" n="2">Li cuens estoit a la fenestre et atendoit la venue dé .X. chevaliers qu'il avoit envoiéz por fere aprendre
                    Alyons.</p>
                    <p xml:id="d001l1133" n="3">Et quant il voit venir Galaaz, il nel conut pas, ne as armes ne a son cheval; mes Alyons conut il bien
                    au chevauchier, que mult avoit esté son privéz.</p>
                    <p xml:id="d001l1134" n="4">Il chevauchent dusque sor la tor, et quant il furent venuz, Galaaz osta son heaume de sa teste, et puis
                    dist:</p>
                    <p xml:id="d001l1135" n="5">‹‹Sire cuens, veéz ci un chevaliers que je ai garenti de mort, et ceaus que lïéz le conduisoient por apendre
                    en sont ocis por lor outrage.</p>
                    <p xml:id="d001l1136" n="6">Mes faites selonc frans jugement: venge avant toz cels qui le retent de la deloiauté, que je sui prest
                    dou defendre.</p>
                    <p xml:id="d001l1137" n="7">― Et non Deu, ce respont li cuens Alyns, vos estes trop orgoileus! Vos avéz occis mi chevaliers, et encore
                    en voléz plus faire!</p>
                    <p xml:id="d001l1138" n="8">Por Sainte Crois, vos ne poéz autre chose gaagner fors que la mort!››.</p>
                </div2>
                <div2 xml:id="d001c100" n="C">
                    <head>C</head>
                    <p xml:id="d001l1139" n="1">[L]ors fait li cuens Alys soner un cor por troiz foiz, et quant il fu oïz ça e la, asséz furent certains
                    li chevaliers dou païs que lor seingnor avoit besoing.</p>
                    <p xml:id="d001l1140" n="2">Il pristrent lor armes et monterent en lor chevaus et furent venuz devant la tor.</p>
                    <p xml:id="d001l1141" n="3">Et se aucuns venist avant qui me demandoit conbien de chevaliers il furent, je lor respondroie que il
                    furent .LXVI. san plus.</p>
                    <p xml:id="d001l1142" n="4">Et lors quant il furent devant la tor, li cuens parole, et dist:</p>
                    <p xml:id="d001l1143" n="5">‹‹Or poéz veoir le plus nicces chevalier que unques mes portasses armes! Il a fausé mon jugement et a
                    ocis mes chevaliers et osté celui de mort que bien l'avoit deserviz!</p>
                    <p xml:id="d001l1144" n="6">Il est venuz por morir, que il dist: “Or viegnent avant cels qui Alyon retent de desloiauté”, qu'il est
                    prest dou defendre!</p>
                    <p xml:id="d001l1145" n="7">Seingnor, vos en savéz la verité conme cels qui de[288ra]sor lui en feïstes le clamor, que lors quant
                    il fu pris, trestuit escriastes:</p>
                    <p xml:id="d001l1146" n="8">“Il est dingne de recevoir mort et honte!”.</p>
                    <p xml:id="d001l1147" n="9">Es encore deïstes: “Sire cuens, fait les apendre!”.</p>
                    <p xml:id="d001l1148" n="10">Veéz la celui chevaliers que trestuit vos apelle a la bataille!››.</p>
                    <p xml:id="d001l1149" n="11">Lors respont un chevaliers, et dist:</p>
                </div2>
                <div2 xml:id="d001c101" n="CI">
                    <head>CI</head>
                    <p xml:id="d001l1150" n="1">‹‹[S]ire, je sai apertament que Alyons a esté un des loiaus chevaliers dou monde.</p>
                    <p xml:id="d001l1151" n="2">Et de tant come il a esté entor vos ne trovastes meillor chevaliers de lui.</p>
                    <p xml:id="d001l1152" n="3">Fason le bien: pois que Damedex l'en a ostéz de la mort, or li soit quitéz la mesfet, se il en a corpe,
                    que je vos di certainement que cil sont mort que toz le mals ebastirent desor lui, que por aventure celui
                    chevaliers que la est [est] li neveu dou roi Pellés, ce est le riche Roi Pescheor.</p>
                    <p xml:id="d001l1153" n="4">Et se il est il, ou son pere, se plus l'en en fait, nos somes tuit jugiéz a mort!››.</p>
                    <p xml:id="d001l1154" n="5">Quant li cuens oï nomer li neveu de le riche Roi Pescheor, il fu toz esbaïz de peor, que il avoit bien
                    oï que il fesoit mervoilles d'armes.</p>
                    <p xml:id="d001l1155" n="6">Il respont a celui et dist:</p>
                    <p xml:id="d001l1156" n="7">‹‹Se li chevaliers fust Galaaz, li tres bon chevaliers, ja por moi n'en fust plus parole!››.</p>
                    <p xml:id="d001l1157" n="8">Lors a celui point osta li chevaliers trestotes ses armes, et puis monta en son cheval trestoz desarméz
                    et s'en vet tot droit la ou Galaaz atendoit la bataille.</p>
                    <p xml:id="d001l1158" n="9">Il le salue quant il le vit les visage descovert, que bien le connut apertement, conme celui que autre
                    foiz l'avoit veüz.</p>
                    <p xml:id="d001l1159" n="10">Et Galaaz li rendi son saluz et puis li dist: ‹‹Danz chevaliers, envoie ça li cuens aucun chevalier por
                    joster a moi?</p>
                    <p xml:id="d001l1160" n="11">― Nenil sire, fait celui, ainz en a Alyons aquitéz de totes querele. ― Grant merci››, ce dit Galaaz.</p>
                    <p xml:id="d001l1161" n="12">Que vos diroie? Lors quant li cuens sot la verité, qu'il estoit Galaaz, il li vet a l'encontre et tant
                    le proia que il descendi en son ostel.</p>
                    <p xml:id="d001l1162" n="13">Et fu serviz Galaaz et aasiéz de quanque li cuens ot pooir.</p>
                    <p xml:id="d001l1163" n="14">Que vos diroie? Il ont au soper bien da mangier, et la nnuit fu chochiéz a ese.</p>
                    <p xml:id="d001l1164" n="15">A l'endemain se parti de leenz por trover son pere, et se mist en un sentier que conduisoit [288rb] au
                    chastel ou il s'en ala por abatre le malvaise constume que li .IIII. vallet li conta.</p>
                    <p xml:id="d001l1165" n="16">Et tant en fist que il ne mist a la mort .XV. chevaliers et en abati la costume et se parti de leenz ansois
                    que Galaaz i venist.</p>
                    <p xml:id="d001l1166" n="17">Et quant il les assalliz, il se mist en une foreste mult grant et mult lee.</p>
                    <p xml:id="d001l1167" n="18">Mes atant leisse li contes a parler de ceste aventure, et parole de Blioberis de Gaunes por ce que li
                    contes s'en est un grant piecce teüz, si dit en tel mainere:</p>
                </div2>
                <div2 xml:id="d001c102" n="CII">
                    <head>CII</head>
                    <p xml:id="d001l1168" n="1">Orendroit dit li contes, et la veraie estoire le tesmogne, que misire Blioberis chevauchoit par mi une
                    lande, et n'avoit trovee nulle aventure que reconter face.</p>
                    <p xml:id="d001l1169" n="2">Et droitement a ore de midi, si enbati en une piecce de terre ou elle estoit tote coverte de tronçons
                    de glaive, et maint fers trinchant en gisoit a la terre.</p>
                    <p xml:id="d001l1170" n="3">‹‹Par Saint Croiz!, ce dit missire Blioberis, ci n'a esté cox d'enfanz, ainz a estéz cox de chevaliers
                    qui de rien ne s'entramoient!››.</p>
                    <p xml:id="d001l1171" n="4">Il chevauche avant et trove la terre jonchie des eis et d'escuz et des mailles des haubers et de sanc
                    vermel.</p>
                    <p xml:id="d001l1172" n="5">E quant il voit ce, il se haste de chevauchier et trove .IIII. chevaliers mort gisant a la ter[r]e, et
                    .V. en une autre leu.</p>
                    <p xml:id="d001l1173" n="6">Lors regarde et voit, par mi un sentiers que adrechoit a une tor, grant escloz de chevax, et la terre
                    mult defollee, dont bien li fu avis que par celui seniters s'en aloient cels que de celle meslee en portoient
                    la victoire.</p>
                    <p xml:id="d001l1174" n="7">Lors se mist en celui sentiers au ferir des esperon, mes il n'ot gueres chevauchiéz que il oï escrier
                    une damoiselle, et disoit:</p>
                    <p xml:id="d001l1175" n="8">‹‹Ha! Lingnage dou roi Ban, porquoi ne chevauche aucun par cestui païs, que abatist si grant orgoils con
                    cel traitres, desloial, honiz, estrait de putage, lairon, murtre, del lingnage d'Orcanie, que onques de
                    celui lingnage ne fu onques nul bons chevaliers, fors seulement Gariet!››.</p>
                </div2>
                <div2 xml:id="d001c103" n="CIII">
                    <head>CIII</head>
                    <p xml:id="d001l1176" n="1">[288va] [Q]uant missire Blioberis [oï] ce, il fu en maintenant certains que en celle rocte estoit Agrevains
                    li Orguelleus.</p>
                    <p xml:id="d001l1177" n="2">Lors se haste de chevaucher plus et plus, tant qu'il ataint la damoiselle, qui ploroit mult angoseussement.</p>
                    <p xml:id="d001l1178" n="3">La damoiselle, quant ele vit missire Blioberis dejoste li, elle parole, et dist:</p>
                    <p xml:id="d001l1179" n="4">‹‹Danz chevaliers, la queste que li traitres de Gauvains encomença por trover le Saint Graal, il l'a fausee:
                    certe, il ne vet cerchant le Saint Graal, ainz vet occiant les conpaingnons de la Table Reonde.</p>
                    <p xml:id="d001l1180" n="5">Il en a occis li mieldre rois que onques mes portast corone, ce est le roi Band de Maguz de Goirre.</p>
                    <p xml:id="d001l1181" n="6">Il s'en vet ça avant et laissa gisant a la terre .XII. chevalier que entre lui et li traitres de Agravains,
                    son frere, ocistrent.</p>
                    <p xml:id="d001l1182" n="7">Et en portent sor lor chevaux .II. damoiselles que il ont tollues a cels chevaliers entrevoies.</p>
                    <p xml:id="d001l1183" n="8">Andox sont pucelles, si les devés guarentir, selonc la droiture de l'ordre que vos avéz; et cels .II.
                    traitres devés vos metre a la mort, que, se il vit longuement, ja ne remandré nuls en vie des compagnons
                    de la queste dou Saint Graal!</p>
                    <p xml:id="d001l1184" n="9">Il sont enragiéz et les vet cerchant por aus occire!››.</p>
                </div2>
                <div2 xml:id="d001c104" n="CIV">
                    <head>CIV</head>
                    <p xml:id="d001l1185" n="1">‹‹[D]amoiselle, fait missire Blioberis, cuidéz vos que je les ataint? ― Oïl, fait la damoisselle, que
                    il ne sont gueres loing de ci››.</p>
                    <p xml:id="d001l1186" n="2">Lors hurte missire Blioberis son cheval des esperons et les fist saillir .IIII. foiz, et puis se mist
                    aprés Gauvain,et l'a tant esperonéz que voit Agrevain, qui estoit descenduz et avoit mis la damoiselle
                    a la terre, et se apareilloit de gesir a li.</p>
                    <p xml:id="d001l1187" n="3">Mes elle se defendoit si merveilleusement que il n'avoit pooir de oster ses armes.</p>
                    <p xml:id="d001l1188" n="4">Et la damoiselle avoit si durement esgratinés son vis et desronpuz ses chevels que sa blanche face en
                    estoit tote vermeille, et en degoctoit li sanc dusque a la terre par plus de .C. liuz.</p>
                    <p xml:id="d001l1189" n="5">De l'autre part, quant l'audre damoiselle, que Gauvains portoit entre ses [288vb] braz, quant elle vit
                    missire Blioberis que venoit, si leissa cheïr [a] la terre et crie come feme desvee, et dist:</p>
                    <p xml:id="d001l1190" n="6">‹‹Ha! Chevalier, se Damedex garde ton cors de honte, soiés moi garant que et ne me faites honir a celui
                    qui m'a apovrie de mon lingnage!››.</p>
                    <p xml:id="d001l1191" n="7">Misire Blioberis respont, et dist auques baiset, por poor de Gauvains que ne lle conneüst:</p>
                    <p xml:id="d001l1192" n="8">‹‹Damoiselle, je vos preng en conduit››.</p>
                </div2>
                <div2 xml:id="d001c105" n="CV">
                    <head>CV</head>
                    <p xml:id="d001l1193" n="1">[M]es Gauvains l' oï bien, si li dist: ‹‹Danz chevaliers, fait il, adonc ne me prisiéz vos rienz!</p>
                    <p xml:id="d001l1194" n="2">― Danz chevaliers, fait missire Blioberis, l'en ne doit prisier nul chevalier que sa chevalerie eüst enfrainte.</p>
                    <p xml:id="d001l1195" n="3">Selonc son ordre devéz garentir les damoiselles, et vos les hontés››.</p>
                    <p xml:id="d001l1196" n="4">Endementiers que il tenoit parlement, Agrevains monta en son cheval et laisse corre a missire Blioberis,
                    son glaive desor le feutre, et brise son glaive desor lui.</p>
                    <p xml:id="d001l1197" n="5">Por celui cop ne ploia missire Blioberis ne tant ne quant.</p>
                    <p xml:id="d001l1198" n="6">Agrevains passe outre et puis retorne arriere et osta s'espee dou fuerre, et lors le feri missire Blioberis
                    si durement que il l'abati desor la croppe de son cheval, navréz mult durement, de tel maniere que il
                    n'ot mestier se de mire non.</p>
                    <p xml:id="d001l1199" n="7">Quant Gauvains vit abatuz son frere, et ne se relevoit, il cuide certainement que il soit mort.</p>
                    <p xml:id="d001l1200" n="8">Se il fu iréz, ce ne fait pas a demander.</p>
                    <p xml:id="d001l1201" n="9">Lors hurte son cheval des esperons et beisse son gleive, et missire Blioberis ne le refusse pas, ainz
                    s'esforce de tot son pooir, que bien ssavoit Gauvains a prudome.</p>
                    <p xml:id="d001l1202" n="10">Que vos diroie? A l'encontrer qu'il font, li plus ardiz en fu espoentéz, que il s'entreferirent si durement
                    que il briserent lors glaives andox e sentirent la terre, ou seche ou moille que elle fust!</p>
                    <p xml:id="d001l1203" n="11">Gauvains fu primierement en estant, et prist son escuz par les enarmes, et hosta s'espee dou fuerre, et
                    cuide certainement couper la teste a missire Blioberis.</p>
                    <p xml:id="d001l1204" n="12">Mes son cuider li failli erraument, que missire Blioberis, que sa canoille avoit un poi brisee et la dolor
                    trepassa auques par tens, [289ra] saut en estant et prist son escuz par les enarmes et hosta s'espee dou
                    fuerre et s'adrecce contre Gauvains, que ja li venoit encontre, s'espee levee encotremont.</p>
                </div2>
                <div2 xml:id="d001c106" n="CVI">
                    <head>CVI</head>
                    <p xml:id="d001l1205" n="1">[S]eingnor chevaliers , [se la] fuissiéz, [bien peüssiéz] avoir veü aspre bataille et dure, mes elle n'estoit
                    pas parigal, et si vos dirai porquoi: Gauvains ne s'espargnoit de nulle riens, mes missire Blioberis ne
                    li donoit si granz cox come il aüst donéz a un autre que il n'en eüst conneüz.</p>
                    <p xml:id="d001l1206" n="2">Et neporquant il geta un cop amont desor li eaume et le feri si durement que, voille ou non voille, Gauvains
                    li estuet venir a genous, et lors se hurte missire Blioberis en lui si durement qu'il l'abati a la terre
                    tot envers.</p>
                    <p xml:id="d001l1207" n="3">Et quant il le vit abatuz, il traist un poi en sus desor lui, et li dist:</p>
                    <p xml:id="d001l1208" n="4">‹‹Or sus, Gauvains, que ta desloiauté te vet honisant!</p>
                    <p xml:id="d001l1209" n="5">Honiz estes se vos en faites plus! Leissiez moi conduire andox lé damoisselles ensi con je lé doi conduire,
                    et je vos en quiterai de bataille››.</p>
                    <p xml:id="d001l1210" n="6">Lors saut Gauvains en estant et cort a missire Blioberis, et li done .IIII. tex cox que dou plus petit
                    en fust un autre chevaliers grevéz a mort.</p>
                    <p xml:id="d001l1211" n="7">Si vos di apertement que missire Blioberis en ot aséz dou sostenir.</p>
                    <p xml:id="d001l1212" n="8">Lors s'aïre missire Blioberis et en fiert desor Gauvains et maille si durement que se il ne fust si puissanz
                    come il estoit a celui point, jamés d'ilec ne fust escanpéz vis.</p>
                    <p xml:id="d001l1213" n="9">Mes droitement a celui point que missire Blioberis en estoit corrociéz avoit amendéz Gauvains sa force
                    selonc sa costume: que droitement a hore di midi li amendoit sa force et li creissoit contre la force
                    de .II. homes, et ce fu por la proiere dou remite d'Orcanie que li dona li saint batesme.</p>
                </div2>
                <div2 xml:id="d001c107" n="CVII">
                    <head>CVII</head>
                    <p xml:id="d001l1214" n="1">[M]ult dona l'un a l'autre grandisme cox et destre et senestre, et dura celui assaut une grant piecce
                    dou jors.</p>
                    <p xml:id="d001l1215" n="2">Et lors avint par aventure que .II. chevaliers s'enbatirent dosor aus, et se mistrent entr'aux et lé despartirent
                    an[289rb]dox.</p>
                    <p xml:id="d001l1216" n="3">Et se aucuns venist avant que me demadoit qui furent les .II. chevaliers, je responderoie que li uns fu
                    Estor dé Marés et li autre Gariet, li frere de monseingnor Gauvain meïsme.</p>
                    <p xml:id="d001l1217" n="4">Et lors quant il connut Agrevains, que gissoit a la terre autresi come morz, il descendi erraument, et
                    dist:</p>
                    <p xml:id="d001l1218" n="5">‹‹Biaus frere, qui vos navra ensint?</p>
                    <p xml:id="d001l1219" n="6">― Sire, fait Agravains, celeui chevaliers la.</p>
                    <p xml:id="d001l1220" n="7">― Et qui est il?, fait Gariet ― Je ne sai, fait Agravains.</p>
                    <p xml:id="d001l1221" n="8">― Dex aide!, fait Gariet, je ne sai coment ce est que andox vos est abatuz a llui et mon freire Gauvains
                    en est tex conteéz que a poine tient il s'espee en sa main, et ja l'aüst li chevaliers occis et se aventure
                    ne nos aüst menéz ceste part!</p>
                    <p xml:id="d001l1222" n="9">― Biaus frere, se vos fuissiéz li tiers chevaliers, si aüssiéz vos asséz que sostenir››.</p>
                </div2>
                <div2 xml:id="d001c108" n="CVIII">
                    <head>CVIII</head>
                    <p xml:id="d001l1223" n="1">[L]ors s'en vet Gariet a Gauvains, son frere, et li dist: ‹‹Coment vos sentéz vos? Est vos blecciéz en
                    parfont?</p>
                    <p xml:id="d001l1224" n="2">― Nenil, fait Gauvains, mé je sui si durement laisséz que je n'ai pooir de prendre aleine››.</p>
                    <p xml:id="d001l1225" n="3">Endementiers que il tenoient lor parlement, atant ez vos vers els venir Hestor dé Marés, que a missire
                    Blioberis se fist connoistre, et il connuit lui.</p>
                    <p xml:id="d001l1226" n="4">‹‹Missire Gauvains, fait il, ne vos doit grever se vos estes blecciéz, que je vos di, certainement le
                    saichiéz vos, que je voudroie mieus estre feruz dou glaive par mi les cors que je eüse enfrainte si deu
                    tot l'ordre de chevallierie con vos avèz, que la ou vos devéz aider les pucelles, et vos les aléz domajant
                    de toz vos pooir, et lé metéz a honte!</p>
                    <p xml:id="d001l1227" n="5">― Dex aide!, ce respont Gariet, est vos forsenéz?</p>
                    <p xml:id="d001l1228" n="6">Vos estes coneüz, et si ne laissiéz la follie!››. De ceste parole fu Gauvains mult honteus, et dist:</p>
                    <p xml:id="d001l1229" n="7">‹‹Biaus frere, Agravains, que la gist, me mist en l[a] follie, et jamés n'en serai hostés dusque atant
                    que il sera en ma conpaingnie!››.</p>
                    <p xml:id="d001l1230" n="8">Et lors gette a la terre son escuz et s'espee met el fuerre et s'en ala veoir Agravains.</p>
                    <p xml:id="d001l1231" n="9">De l'autra part, missire Blioberis s'en vet por les damoiselles et lé trove [289va] andox a genoux, qui
                    faissoient proiere que Damedex en donast la victoire au chevaliers que por aus s'estoit mis en aventure
                    de mort.</p>
                    <p xml:id="d001l1232" n="10">‹‹Damoiselles, fait il, or estes quiteez. Veéz la un tel chevaliers que bien vos garentira contre ces
                    trois freres a l'aide de moi››.</p>
                    <p xml:id="d001l1233" n="11">Que vos diroie? Lors prochaça Gariet une littiere, et mist desus Agravains et Gauvains autressint i monta,
                    que trestotes ses menbres li doloient dou dur parhurter que il hurta missire Blioberis de Gaunes.</p>
                    <p xml:id="d001l1234" n="12">Et Gariet monta en son cheval et prist congié a missire Hestor dé Marés, et puis se mist au sentiers que
                    conduisoit a un chastel que auques pres d'iluec estoit.</p>
                    <p xml:id="d001l1235" n="13">Et entre missire Blioberis et Hestor de Marés firent monter andox les damoisselles et les conduistrent
                    a lor hostel, dont si grant duel fessoient si parent, que de l'occison des .XII. chevaliers que des damoiselles,
                    que toz jors et tute nuit ne faisoient se plorer non.</p>
                    <p xml:id="d001l1236" n="14">Mes quant il virent les damoiselles retorner, que cuidoient qu'ele fussent perdues, il demorerent en pés,
                    et font grant joie et grant feste as .II. chevaliers que llé conduistrent.</p>
                    <p xml:id="d001l1237" n="15">Vallet corrent por aus aidier a desarmer.</p>
                    <p xml:id="d001l1238" n="16">Et lors quant il furent desarméz, les damoiselles prochacerent viandes et li donerent a manger, et la
                    nuit furent couchiéz mult a ese.</p>
                    <p xml:id="d001l1239" n="17">Que vos diroie? Tant chevaucha Gariet que il conduist ses freres au chastel, et illec lé descendirent,
                    et li mires furent mandéz, que d'eaus garir s'entremistrent.</p>
                </div2>
                <div2 xml:id="d001c109" n="CIX">
                    <head>CIX</head>
                    <p xml:id="d001l1240" n="1">[Q]uant il furent couchiéz, lors demanderent Gariet se il connoist le chevaliers que ensint les conrea.</p>
                    <p xml:id="d001l1241" n="2">‹‹Et non Deu, fait Gariet, ja ne m'entremis de son nom savoir, que je avoie trop dur cuer vers lui quant
                    je vi Agrevains gisant a la terre conme morz, et vos, biaus frere, tel atornéz que apoine relevoiéz vos
                    vost[289vb]re espee encontremont.</p>
                    <p xml:id="d001l1242" n="3">De vos me sovint et non pas de son nom.</p>
                    <p xml:id="d001l1243" n="4">Que vos diroie? .XV. jors fu Gariet en la conpaingnie de ses freres, et puis se parti d'aus.</p>
                    <p xml:id="d001l1244" n="5">Mes ançois lors proia mult que il menassent autre vie, que de celle vie maintenir avroient il honte et
                    donmage [et] grant renproche a la cort le roi Artus.</p>
                    <p xml:id="d001l1245" n="6">Il se mist en un sentiers que conuisoit a Brequehan, et tint tant celui seniters que il fu venuz a celui
                    point que un tornoiement estoit comenciéz.</p>
                    <p xml:id="d001l1246" n="7">Il se mist en renc et josta a un chevaliers que mult bien la fasoit.</p>
                    <p xml:id="d001l1247" n="8">Si vos di apertement que il le feri si durement que il l'abati mort a la terre.</p>
                    <p xml:id="d001l1248" n="9">De cele aventure fu Gariet mult engonbréz, que lors li corent sus grant et petiz por lui metre a la mort,
                    mes il se defendoit si asprement et si bel que il donoit asséz a sostenire a toz cels que il pooit ataindre.</p>
                    <p xml:id="d001l1249" n="10">Mes sa difence ne li valut ne tant ne quant, que il estoient plus de .XL. chevaliers, cels que s'entremetoient
                    por lui metre a la mort.</p>
                    <p xml:id="d001l1250" n="11">Mes une aventure li sorvint a celui point que mult li faisoit mestiers: ce fu .II. conpaingnons de la
                    Table Reonde que, quant il le virent a ssi grant meschief, si laisserent corre por lui aidier.</p>
                    <p xml:id="d001l1251" n="12">Et fu illec abatuz .XV. chevaliers des meillors del tornoiement, et firent tant por lor proecces, a l'aide
                    de Gariet, que il lé mistrent a desconfiture.</p>
                    <p xml:id="d001l1252" n="13">Et lors quant Gariet fu delivréz de celui perils, il en fu mult liéz et e[n] mercia asséz li chevaliers,
                    que il ne conoisoit a celui point, mes bien li estoit avis que autre foiz l'avoit il andox veüz en meslee.</p>
                    <p xml:id="d001l1253" n="14">Et si avoit il bien le sachiéz: et se aucuns venist avant qui me demandoit qui furent li .II. chevaliers,
                    je lor respondroie que li uns estoit missire Blioberis, et l'autre Hestor de Marés.</p>
                </div2>
                <div2 xml:id="d001c110" n="CXI">
                    <head>CXI</head>
                    <p xml:id="d001l1254" n="1">[Q]uant il furent partiz de Brequhan, lors hosta Gariet son heaume, et dist:</p>
                    <p xml:id="d001l1255" n="2">‹‹Seingnors chevaliers, se vos onques me veïstes, je vos pri que [290ra] vos le me dites.</p>
                    <p xml:id="d001l1256" n="3">― Asseéz vos avons veü, ce dit missire Blioberis, et mult estes de nos acointes, et se savoir voléz qui
                    nos somes, ja por moi ne sera escondit.</p>
                    <p xml:id="d001l1257" n="4">Je sui Blioberis de Gaunes, et cist miens conpaingnons est apelléz Hestor dé Marés››.</p>
                    <p xml:id="d001l1258" n="5">Quant Gariet oï ce, il parole, et dist:</p>
                    <p xml:id="d001l1259" n="6">‹‹Ha! Missire Blioberis adonc estes vos celui que conreastes ensint mes .II. freres par lor outrages?</p>
                    <p xml:id="d001l1260" n="7">― Lors foillies les vet sivant, ce rispont missire Blioberis, et puis que il se sont il meïsmes honiz,
                    ja aventure ne doit lor estre se marastre non, que l'en set bien par toz que missire Gauvain vet occiant
                    les conpaingnons de la Table Reonde, dont il dovroit estre honiz et morz.</p>
                    <p xml:id="d001l1261" n="8">― Je ne puis mes, fait Gariet. Asséz en sui dolant de les ovres que il demeinent.</p>
                    <p xml:id="d001l1262" n="9">― E non Deu, ce respont Hestor, encore font il pis, vostre freres, qu'il vont honissant les pucelles que
                    il doive[n]t aidier et garder de honte.</p>
                    <p xml:id="d001l1263" n="10">― Il ne sont enfanz que je le doie chastier, fait Gariet.</p>
                    <p xml:id="d001l1264" n="11">Que vos diroie? Se il sont fox et il trovent la follie, il n'ont que corrocier››.</p>
                </div2>
                <div2 xml:id="d001c111" n="CXI">
                    <head>CXI</head>
                    <p xml:id="d001l1265" n="1">[E]ndomentiers que il tenoient parlement entr'aus, atant ez vos venir .IIII. chevaliers de Brequehan,
                    lor testes desarmee.</p>
                    <p xml:id="d001l1266" n="2">Les chevaliers venoient a esperon, et lors quant li .III. compaingnons virent venir li chevaliers, il
                    s'arrestent, et dient l'un a l'autre:</p>
                    <p xml:id="d001l1267" n="3">‹‹Ces .IIII. chevaliers ont besoing; atendon les››.</p>
                    <p xml:id="d001l1268" n="4">Et lors quant il sont entr'aus [venus], li uns d'aus parole, et dist:</p>
                    <p xml:id="d001l1269" n="5">‹‹Seingnors chevaliers, li dus de Brequehan vos mande que vos retornés arriere, que de l'outrage que firent
                    sis chevaliers desor celui que abati mort le chevaliers se Brequehan, il en fait la justice, qu'i en sont
                    apenduz .XL. chevaliers.</p>
                    <p xml:id="d001l1270" n="6">Et se vos ne retornéz arriere por veoir la vengiance, il vos tient por honiz.</p>
                    <p xml:id="d001l1271" n="7">― Seingnor chevaliers, ce respont Gariet, se li dux de Brequehan en fet la justice, il est tant de bone
                    hayre que, se je occis les chevaliers, il ne fu pas ma corpe que autretant [290rb] peüst il avoir fait
                    de moi.</p>
                    <p xml:id="d001l1272" n="8">Et puis que il est si debonaire, je retornerai a llui››.</p>
                    <p xml:id="d001l1273" n="9">Et lors s'entrecomande a Dex entre lui et ses compaingnors, et Gariet retorne arriere, et Hestor se mist
                    aprés .II. chevaliers que li uns chaccioit l'autre, et missire Blioberis entra en un autre sentiers.</p>
                    <p xml:id="d001l1274" n="10">Mes atant laisse li contes a parler de ceste aventure, et parole de monseingnor Tristanz.</p>
                </div2>
                <div2 xml:id="d001c112" n="CXII">
                    <head>CXII</head>
                    <p xml:id="d001l1275" n="1">En ceste partie dit li contes que, aprés ce que missire Tristanz de Leonoys se fu partiz de sa compagnie,
                    il se mist en un chemin que conduist a une querele ou il joioit que dames, que damoiselles .CX., et en
                    mi la querole avoit un fust portrait a la maniere d'une roine coronee, et deléz celui fust avoit un autre
                    fust portrait a la manire d'un chevaliers prison, que mult estoit corrociéz por senblant.</p>
                    <p xml:id="d001l1276" n="2">Quant les dames et les damoiselles virent monseingnors Tristanz, si lle apellent, et dient:</p>
                    <p xml:id="d001l1277" n="3">‹‹Danz chevaliers, or vos arrestéz et regardéz nostre grant feste et nostre grant joie, que por aventure
                    vos irois encore en tel liuz ou vos enconteréz aucune chose de ce que nos faison››.</p>
                    <p xml:id="d001l1278" n="4">Et quant missire Tristanz oï que trestoz de la querole les apelloit, il s'areste et regarde celui fust
                    que portrait estoit a la maniere de reine et que trestoz cels de la querole li enclinoit quant il venoient
                    devant li, autresint li chevaliers et les damoiselles et les dames.</p>
                    <p xml:id="d001l1279" n="5">Il se merveilla mult et ne se puet tenir que il ne die a un chevalier qui devant lui estoit:</p>
                    <p xml:id="d001l1280" n="6">‹‹Danz chevalier, ceste querole se fait a honor de celui fust, ce m'est avis.</p>
                    <p xml:id="d001l1281" n="7">― Sire, fait li chevaliers, li fust est portrait a honor d'une reine.</p>
                    <p xml:id="d001l1282" n="8">― De quele reine?, fait missire Tristanz.</p>
                    <p xml:id="d001l1283" n="9">― De la roine de Cornoialle, ce dit li chevaliers.</p>
                    <p xml:id="d001l1284" n="10">― Et qui a ce establiz? Ce respont missire Tristanz.</p>
                    <p xml:id="d001l1285" n="11">― Uns chevaliers que est de [290va] cestui païs, que s'est vantéz que il metra Tristanz en prison devant
                    la reine Ysolt ensint et en tel maniere con ce est celui chevaliers dou fust que vos poéz veoir››.</p>
                </div2>
                <div2 xml:id="d001c113" n="CXIII">
                    <head>CXIII</head>
                    <p xml:id="d001l1286" n="1">‹‹[D]anz chevaliers, ce respont Tristanz, ittant me dites, se Dex vos saut: ou est celui chevalier que
                    Tristanz doit enprisoner?</p>
                    <p xml:id="d001l1287" n="2">― Sire, fait li chevaliers, il est aléz au cimitere la aval, que Merlins li profetes escrist letres que
                    tesmogne que Tristanz de Loenois doit venir illec aprés ce que li Siege Perilleus de la Table Reonde doit
                    estre acompliz.</p>
                    <p xml:id="d001l1288" n="3">Il doit oster de celui cimetere un peron qui tote voies giette lermes par pertuis que il a.</p>
                    <p xml:id="d001l1289" n="4">― Car m'ensegnaz la voie par ou l'en vet a celui cimetere››.</p>
                    <p xml:id="d001l1290" n="5">Lors li mostre li chevalier un sentiers que conduisoit cele part, et missire Tristanz se mist et chevauche
                    tant que il fu venuz au cimitire.</p>
                    <p xml:id="d001l1291" n="6">Illec estoit li chevaliers en un paveillon, et joioit as cheches avec une damoiselle.</p>
                    <p xml:id="d001l1292" n="7">Missire Tristanz, quant il vit le peron, il descent de son cheval et mist la main au peron que gittoit
                    lermes et l'osta d'ilec.</p>
                    <p xml:id="d001l1293" n="8">Et quant la novelle fu alee au chevalier, il saut en estant et s'apareilla de totes ses armes, et puis
                    monta en son cheval et prist son escuz et son glaive, et s'en vet la droitement ou li peron avoit.</p>
                    <p xml:id="d001l1294" n="9">Missire Tristanz, qui atendoit la venue dou chevalier, quant il le voit venir, il saut a l'encontre, et
                    dist:</p>
                    <p xml:id="d001l1295" n="10">‹‹Danz chevaliers, et ou veïstes vos la reine Ysolt de Cornoialle? ― Se ge ne l'eüsse veüe, fait li chevalier,
                    et elle moi, ja ne feroie je joie ne feste.</p>
                    <p xml:id="d001l1296" n="11">― Mes Tristanz de Loenoys, ou prendistes vos, que vos ore tenéz in prison?</p>
                    <p xml:id="d001l1297" n="12">― Se je ting l'image di lui dusque hui, desormés terrai ge son cors!››.</p>
                    <p xml:id="d001l1298" n="13">Lors comence missire Tristanz a ssorrire, et puis dist:</p>
                    <p xml:id="d001l1299" n="14">‹‹Danz chevaliers, tant m'atendéz que je monte!››.</p>
                    <p xml:id="d001l1300" n="15">Et lors se retorne missire Tristanz a son cheval et saut en es archons, et puis prist son escu et son
                    glaive et fiert son cheval des esperon et beisse son gleive;</p>
                    <p xml:id="d001l1301" n="16">et li chevaliers, qui Akaroz estoit apelléz, ne le re[290vb]fusse de riens, ainz s'adrecce encontre celui
                    au ferir des esperon et son gleive mis desor li feutre.</p>
                    <p xml:id="d001l1302" n="17">Mes lors quant vient au jondre des glaives, si durement en fiert l'un l'autre que ilec fu veüz le moillor
                    josteor.</p>
                    <p xml:id="d001l1303" n="18">Missire Tristanz passa outre a cheval et Akaroz chaï a la terre par desor la croppe de son cheval.</p>
                    <p xml:id="d001l1304" n="19">Et quant missire Tristanz ot parforni son pondre, il retorna arriere et regarde devant lui et voit li
                    chevalier que levéz estoit en estant, et avoit son escu pris par les enarmes et s'espee hostee dou fuerre,
                    et fasoit senblant de mostrer la greignor proecce dou munde.</p>
                </div2>
                <div2 xml:id="d001c114" n="CXIV">
                    <head>CXIV</head>
                    <p xml:id="d001l1305" n="1">[L]ors descent missire Tristanz de son cheval et prist son escuz par les enarmes, et le giette devant
                    son vis, et puis hoste [s'espee] dou fuerre et vet requerre li chevalier que encontre lui s'adreççoit,</p>
                    <p xml:id="d001l1306" n="2">et si li done un si grant cop amont desor li heaume que il li vet parfendant la coiffe de fer et la chars
                    et l'os dusque a la cervelle, et estort son cop, si l'abat mort a la terre.</p>
                    <p xml:id="d001l1307" n="3">Quant missi[re] Tristanz ot mors Akaroz, il botte s'espee el fuerre et s'en vet au cimitre por regarder
                    les peron que il voloit oster del liuz ou Merlins l'avoit fichiéz por nul engin que l'en peüst mettre.</p>
                    <p xml:id="d001l1308" n="4">Si en estoient essagiéz maint bon chevalier, mes l'aventure n'avoit pas estee lor, et por ce l'avoient
                    il failliz.</p>
                    <p xml:id="d001l1309" n="5">Endementiers que Tristanz regardoit le peron, avint que uns des freres de celui mostier i vint por veoir
                    celle merveille.</p>
                    <p xml:id="d001l1310" n="6">‹‹Frere, fait missire Tristanz, me savréz vos senefier la senefiance de cestui peron?</p>
                    <p xml:id="d001l1311" n="7">― Oïl, beaus amis, fait li frere, que li sages Merlins profete herberja une nuit ceianz quant il vivoit,
                    et uns des freres de ceianz comença a tencer a lui, et celui frere avoit nom Loenoys, et fu néz dou reaume
                    de Loenoys.</p>
                    <p xml:id="d001l1312" n="8">Tant tença Loenoys a Merlins que il fu vencuz, dont li frere comença a plorer.</p>
                </div2>
                <div2 xml:id="d001c115" n="CXV">
                    <head>CXV</head>
                    <p xml:id="d001l1313" n="1">‹‹[A] l'endemain, quant Merlins s'en voloit aler de ceianz, avint que li abez de ceianz li dist:</p>
                    <p xml:id="d001l1314" n="2">“Merlins, de Dex te [291ra] saut, ne te departir de nos se tu prime ne laisses avec une merveille, que
                    l'en saiche apertement que tu as herbergiéz ceianz avec nos.</p>
                    <p xml:id="d001l1315" n="3">― Puis que vos le voléz, fait Merlins, et je vos en ferai une mervoille a la senefiance des lermes des
                    eils dou frere”.</p>
                    <p xml:id="d001l1316" n="4">Lors prist celui peron et le ficha en celui pertuis, et puis fist ces letres que vos veéz››.</p>
                    <p xml:id="d001l1317" n="5">Quant missire Tristanz ot entenduz la senifiance dou peron, il monta erraument en son cheval et comanda
                    li frere a Deu et chevauche par mi une sentiers que conduisoit a un chastel.</p>
                    <p xml:id="d001l1318" n="6">Celui chastel estoit fermés desor une roche naïve, et environ avoit que tentes, que pavieillons plus de
                    .CC., et sachiéz certainement que il i avoient estés plus de .III. anz et dimi.</p>
                    <p xml:id="d001l1319" n="7">Mes lors quant missire Tristanz voit ce, il dit a soi meesme que de herbergier dehors dou chastel ne porroit
                    il avoir honor, mes il se metra dedenz le chastel, et la porra il conquester honor de chevallerie.</p>
                    <p xml:id="d001l1320" n="8">A cellui point que missire Tristanz vint cel part estoient les guetes de l'ost au soper.</p>
                    <p xml:id="d001l1321" n="9">Missire Tristanz chevaucha vers le chastel sanz contredit de nullui et se mist dedenz.</p>
                    <p xml:id="d001l1322" n="10">Mes il trova dedenz le chastel si grant plorer et si grant duel que trestout cels de leenz ploroient et
                    debatoient lor paumes, et disoient:</p>
                    <p xml:id="d001l1323" n="11">‹‹Ha! Missire Lancelot dou Lac! Honiz estes li chasteaux que vos delivrastes de honte, que a l'endemain
                    sera renduz a Corbaranz, li traitres!</p>
                    <p xml:id="d001l1324" n="12">Il metra desouz ses piés trestoz cestui païs!››.</p>
                </div2>
                <div2 xml:id="d001c116" n="CXVI">
                    <head>CXVI</head>
                    <p xml:id="d001l1325" n="1">[Q]uant missire Tristanz oï regreter missire Lancelot dou Lac, bien li fu avis que il eüssent mestier
                    de lui.</p>
                    <p xml:id="d001l1326" n="2">Il descendent, et puis dist:</p>
                    <p xml:id="d001l1327" n="3">‹‹Seignor, porquoi ploréz vos? ― Nos avons asséz que plorer, fait chascuns, que nos avons regardé cestui
                    chastel de celui jors que missire Lancelot dou Lac le conquesta desor Nabucadan dusque hui.</p>
                    <p xml:id="d001l1328" n="4">Si avons estéz assegiéz .III. ans et demi, mes orendroit n'est faillie la vitaille, si ne poons nos desormés
                    garentir le chastel.</p>
                    <p xml:id="d001l1329" n="5">A l'endemain serom nos toz en servagge!</p>
                    <p xml:id="d001l1330" n="6">― Taissiéz seingnors [291rb] et dames!, fait missire Tristanz, que je aim tant lo honor de celui que vos
                    aléz regretant que [me] metrai en aventure de mort por trover vitaille.</p>
                    <p xml:id="d001l1331" n="7">Et aprés ce que vos avréz la vitaille me metrai je por envaïr li sire de l'ost››.</p>
                    <p xml:id="d001l1332" n="8">Que vos diroie? Missire Tristanz avoit veü quant il entra el chastel, auques pres del pont .XL. somiers,
                    trestuit chargiéz de bléz.</p>
                    <p xml:id="d001l1333" n="9">Bien li fu avis que il lé metra la nuit el chastel.</p>
                    <p xml:id="d001l1334" n="10">Il monta en son cheval, et dist: ‹‹Seingnors, mettéz vos en agait por ovrir le porte, que merrai en cestui
                    chastel viande a grant pianté.</p>
                    <p xml:id="d001l1335" n="11">― Dex le consente!, font chascuns, que por defaute de vos ne remandra il pas››.</p>
                </div2>
                <div2 xml:id="d001c117" n="CXVII">
                    <head>CXVII</head>
                    <p xml:id="d001l1336" n="1">[L]ors s'en ist missire Tristanz hors dou chastel et s'en vet en l'ost. Quant les guaites dou pont les
                    vit venir, il cuident veraiment que il soit aucuns messagge de Corbaranz que la pés aie porparlét.</p>
                    <p xml:id="d001l1337" n="2">Il vienent a lui contre, et dient: ‹‹Sire, il est li chastiaux renduz? ― Oïl, fait il, bien. Vos poéz
                    aler cochier se vos voléz››.</p>
                    <p xml:id="d001l1338" n="3">Mult furent liéz les egueites de cele novelle, et s'en vont chascuns a couchier.</p>
                    <p xml:id="d001l1339" n="4">Mes missire Tristanz, que en nulle maniere dou monde ne pooit aidier cels dou chastel se il ne [s'entre]metoit
                    par maint foiz, s'en retorne arriere.</p>
                    <p xml:id="d001l1340" n="5">Quant il ot une piecce chevauchéz avant, por parer bien uns des chevaliers de l'ost, il retorne en cel
                    leu o il avoit lassiéz les .XL. sommiers chargiéz de vitaille.</p>
                    <p xml:id="d001l1341" n="6">Il dit a cels qui les conduisoient: ‹‹Seingnors villains, metéz vos dedenz le chastel, que il est renduz.</p>
                    <p xml:id="d001l1342" n="7">Vos vendréz vostre forment plus chier dedenz le chastel que vos ne feréz dehors››.</p>
                    <p xml:id="d001l1343" n="8">Quant li villains oïrent ces novelles, il ne font autre delaiance fors que il se mistrent a la voie et
                    s'en vont au pont del chastel.</p>
                    <p xml:id="d001l1344" n="9">Et quant dedenz lé virent venir, il saillent a l'e[n]contre et lé font entrer dedenz le chastel, dont
                    il furent tant liéz et tant joieus que se Damedex a toz ses angels i fussent venuz, si seroit asséz soffissan!</p>
                    <p xml:id="d001l1345" n="10">La novelle cort par mi l'ost que li chastiax estoit renduz, et cels qui avoient vitailles por vendre [291va]
                    s'en vont le greingnor partie el chastel.</p>
                </div2>
                <div2 xml:id="d001c118" n="CXVIII">
                    <head>CXVIII</head>
                    <p xml:id="d001l1346" n="1">[Q]ue vos diroie je? Celle nuit fu grant noisse en l'ost, que bien cuidoient chascuns que li chastiax
                    fust renduz, et meïsmement Corbaranz le cuidoit.</p>
                    <p xml:id="d001l1347" n="2">Mes a l'endemain, quant li jors apparut, il regarderent devers le chastel por veoir l'anseingne de Corbaranz,
                    si ne la virent pas, ainz virent en la maistre fortecce le penoncel de Lancelot dou Lac.</p>
                    <p xml:id="d001l1348" n="3">Lors s'ecrient trestuit cil de l'ost, et dient: ‹‹Traïz somes! Traïz!››.</p>
                    <p xml:id="d001l1349" n="4">La noise lieve par tote pars de ll'ost mult fort.</p>
                    <p xml:id="d001l1350" n="5">Corbaranz demande que est ce quant il fu levéz, et uns chevaliers li contra tote l'afere ensint come il
                    avoit esté: coment il estoit entréz dedenz le chastel tant de vitailles que il aront que mangier .III.
                    anz et demi.</p>
                    <p xml:id="d001l1351" n="6">‹‹Et non Deu, fait Corbaranz, nos somes engengniéz! Qui nos a ensint traïz?››. Lors respont un autre chevaliers,
                    et dist:</p>
                    <p xml:id="d001l1352" n="7">‹‹Sire, desor le pont dou chastel est entréz un chevaliers arméz des totes armes, et vos envoie que il
                    vos a deceüz par son engin, que autrement ne pooit a celui point aidier Lancelot dou Lac.</p>
                    <p xml:id="d001l1353" n="8">Et hore endroit le secorrera au trenchier de sa spee, se il est que s'i ose metre avant por demander riens
                    a cels dou chastel.</p>
                    <p xml:id="d001l1354" n="9">Et a vos cors meemes demande il la primiere joste››.</p>
                </div2>
                <div2 xml:id="d001c119" n="CXIX">
                    <head>CXIX</head>
                    <p xml:id="d001l1355" n="1">[Q]uant Corbaranz oï ce, il saut en estant et demande ses armes, et celui li aporte que a garder les avoit.</p>
                    <p xml:id="d001l1356" n="2">Corbaranz chauça ses chauses de fer, et puis vesti son aubers et se apareilla de totes ses armes.</p>
                    <p xml:id="d001l1357" n="3">Et quant il fu arméz, il sailli en son destrers, et puis prist son escuz e son glaive, et chevauche envers
                    les pont dou chastel.</p>
                    <p xml:id="d001l1358" n="4">La droitement trova il missire Tristanz, armés de totes armes et montéz en son cheval.</p>
                    <p xml:id="d001l1359" n="5">Lors parole Corbaranz, et dist senz saluer: ‹‹Danz chevaliers, tu m'as traïz senz desfier moi, dont vuoil
                    que ce sachiéz certainement que ta traïson te honira dou cors.</p>
                    <p xml:id="d001l1360" n="6">Veéz cestui host jamés de ci n'on departiras [291vb] dusque a tant que tu n'on es panduz come traitres!</p>
                    <p xml:id="d001l1361" n="7">― Taiz toi, Corbaranz, que autre foiz as tu parléz a moi! Se je ai socorru cestui chastel, que si grant
                    besoing en avoit, je ne fis pas traïson!</p>
                    <p xml:id="d001l1362" n="8">Je ne sui pas a toi ne a home de ta soldee, et por ce ne te devoie ge desfier, que je ne mis mains en
                    ton cors ne en autrui.</p>
                    <p xml:id="d001l1363" n="9">Seccorruz en aie le pucelles de ceenz, que je doi aidier au besoing selonc l'ordre de chevallerie.</p>
                    <p xml:id="d001l1364" n="10">E tu me menace par tes homes de pendre, mes ce ne sera pas a ton vivant, se tu m'oses ataindre desor celui
                    cheval.</p>
                    <p xml:id="d001l1365" n="11">― Et non Deu, fait Corbaranz, je ne conois en toz li monde nul chevaliers que je ne atendisse, fors seulement
                    troiz: ce est Galaaz, et Tristanz de Loenois et Lancelot dou Lac.</p>
                    <p xml:id="d001l1366" n="12">Ces .III. n'en oseroie je atendre en cestui hoz, por ce que il sont trop desmesuréz chevaliers.</p>
                    <p xml:id="d001l1367" n="13">― Adonc vos gardéz de moi, fait missire Tristanz, que por amor d'aus josterai je a vos!</p>
                    <p xml:id="d001l1368" n="14">― Non feréz, fait Corbaranz, se vos ne me dites premierement vostre nom. ― Hui ne le poéz vos savoir,
                    fait missire Tristanz.</p>
                    <p xml:id="d001l1369" n="15">― Adonc me vet devinant mon cuer que tu es uns de ces trois chevaliers que je redot autressi conme la
                    foldre.</p>
                    <p xml:id="d001l1370" n="16">Mes fait le bien: je ai en mon hoz un jaianz; je l'envoierai a toi.</p>
                    <p xml:id="d001l1371" n="17">Se tu le puez outrer, je hosterai l'asege de cest chastel.</p>
                    <p xml:id="d001l1372" n="18">Et se il a la victoire desor toi, va t'en de ci tot quitemens!››</p>
                </div2>
                <div2 xml:id="d001c120" n="CXX">
                    <head>CXX</head>
                    <p xml:id="d001l1373" n="1">‹‹[P]uis que a ce m'en as mis, fait missire Tristanz, je conbatrai a cellui jaiant par tel convenant que
                    aprés ce que la bataille dou jaiant sera finee, se Damedex me done la victoire, que tu te conbatrais a
                    moi aprés sa mort, ou aprés ce que il sera outréz.</p>
                    <p xml:id="d001l1374" n="2">― Ceste partie ne refusserai je››, fait Corbaranz.</p>
                    <p xml:id="d001l1375" n="3">Et lors li done .IIII. chevaliers por ostage, et que a l'endemain sera la bataille encomencee.</p>
                    <p xml:id="d001l1376" n="4">Que vos diroie? Lors retorne missire Tristanz dedenz le chastel, dont il trova que toz cels del chastel
                    ne atendoient a autre chose fors que man[292ra]giers.</p>
                    <p xml:id="d001l1377" n="5">Il descent et comanda que toz cels que vitaille ont conduit dedenz le chastel, il soient bien paié, et
                    cil lé paie, que il l'ont a fferre; mes puis qu'il seront paiéz, il n'oseront metre le piéz fors dou chastel,
                    si durement doutent Corbarans.</p>
                    <p xml:id="d001l1378" n="6">Celui jors fu bien serviz missire Tristanz, que de lor en avant qu'il sorent que il estoit missire Tristanz
                    furent il trestuit asseür.</p>
                    <p xml:id="d001l1379" n="7">Que vos diroie? A l'endemain conduit Corbaranz li jaiant devant le chastel.</p>
                    <p xml:id="d001l1380" n="8">Celui jaianz estoit nices et ne savoit de assaut ne d'escrimie nulle riens; mes il estoit si durement
                    garniz de force et de vertus que se .IIII. tex chevaliers con missire Tristanz estoit eüst, [si les eüst]
                    il estrangléz.</p>
                </div2>
                <div2 xml:id="d001c121" n="CXXI">
                    <head>CXXI</head>
                    <p xml:id="d001l1381" n="1">[Q]uant missire Tristanz voit celui jaianz, mult le prise de grant maniere par semblant.</p>
                    <p xml:id="d001l1382" n="2">Il arma son cors de totes ses armes tant-tost qu'i l'ot veü, et puis monta desor li pont que ja estoit
                    avalléz, et dou pont en seche terre.</p>
                    <p xml:id="d001l1383" n="3">Mes lors quant li jaianz le voit venir, il joint ses mains a sson escuz et se laisse corre si durement
                    que bien fu avis a missire Tristanz que il fust un chevaus!</p>
                    <p xml:id="d001l1384" n="4">Et il estoit toz a ppiéz, et missire Tristans ausi.</p>
                    <p xml:id="d001l1385" n="5">Quant li jaianz venoit de tel frain[t]e con je vos di, missire Tristanz guincha un petit, por ce qu'il
                    savoit bien que il estoit asséz plus fort de lui.</p>
                    <p xml:id="d001l1386" n="6">Li jaianz venoit roidement, et ne trova desor quo urter, se en guissant en chaï a la terre, et fu tel
                    corréz que del nés, que de la bocche, que dou vis, que il desangna de toz part et fu en pasmoison.</p>
                    <p xml:id="d001l1387" n="7">Et missire Tristanz, que sa spee avoit hostee dou fuerre, s'en vient desor lui et li done un grant cop
                    [a] andox mains desol le col, si li cuida trenchier la teste d'outre en outre, mes .III. li en dona totes
                    voies a ddox mains tant que il la li trencha.</p>
                </div2>
                <div2 xml:id="d001c122" n="CXXII">
                    <head>CXXII</head>
                    <p xml:id="d001l1388" n="1">[Q]uant monseingnor Tristanz ot trenchee la teste au jaianz, il saut en son cheval, que pres d'eluec estoit,
                    et prist son glaive et s'adreça [292rb] vers Corbaranz.</p>
                    <p xml:id="d001l1389" n="2">Mes cil s'en fuit a esperons.</p>
                    <p xml:id="d001l1390" n="3">Lors comença missire Tristanz a rrire, et dist:</p>
                    <p xml:id="d001l1391" n="4">‹‹Se Corbarans vet totes voies refussant la bataille, jamés ne sera occis d'espee: il honira ses chevaliers!››.</p>
                    <p xml:id="d001l1392" n="5">Lors s'en torne en le chastel, et la ou il trova li .IIII. chevaliers ostages, si lor dist:</p>
                    <p xml:id="d001l1393" n="6">‹‹Seingnors, mult [vos] aime vostre sire, que il vos a deguerpiz et morz.</p>
                    <p xml:id="d001l1394" n="7">Et neporquant, je ne sivrai sa mauvestié: aléz vos en de ci, et si vengiéz desor lui l'outragge que il
                    vos a fait››.</p>
                    <p xml:id="d001l1395" n="8">Li .IIII. chevaliers s'en vont hors dou chastel, et la ou il troverent Corbaranz dedenz son paveillon,
                    il traistrent lor spees et distren:</p>
                    <p xml:id="d001l1396" n="9">‹‹Traitres, tu es morz!››, et lors li done chascuns un cop, et l'ocistrent ilec, veiant sa masnee.</p>
                    <p xml:id="d001l1397" n="10">A celui point fu encomencee une meslee en l'ost, si asspre et si fellonesse entr'aus que en poi d'ore
                    fu la terre coverte tote de sanc, et furent illec occis presque toz, et li remanant se partirent da l'asiege.</p>
                    <p xml:id="d001l1398" n="11">Missire Tristanz sejorna dedenz le chastel .VI. jors toz enters, puis se parti d'ilec au congiéz de toz
                    cels dedenz le chastel, et entra en un chemins que conduisoit a Corbenic, et chevaucha tant que il fu
                    venus.</p>
                    <p xml:id="d001l1399" n="12">Mes il ne li valut riens, que por sa luxure il n'i puet mie entrer, ne metre le piéz dedenz le chastel
                    ou li Saint Graal estoit, ainz s'en parti d'ilec honteusement.</p>
                    <p xml:id="d001l1400" n="13">Mes atant laisse li contes a parler de ceste aventure et parole de Aglovax.</p>
                </div2>
                <div2 xml:id="d001c123" n="CXXIII">
                    <head>CXXIII</head>
                    <p xml:id="d001l1401" n="1">Ci endroit dit li contes que a celui point que missire Tristanz se fu p[artiz du p]ont de Corbenic, ou
                    il abati .XL. chevaliers tres devant le roi Pellés, et il vit que il ne pooit entrer dedenz Corbenic,
                    ou li Saint Graal estoit, il s'en ala corrocciéz et pleins de maltalant.</p>
                    <p xml:id="d001l1402" n="2">Aglovax, que bien connuit li corroz de lui, se mist aprés missire Tristanz ensi erragiéz con el estoit.</p>
                    <p xml:id="d001l1403" n="3">Missire Tristanz che[292va]vauchoit soefment, mult pensis.</p>
                    <p xml:id="d001l1404" n="4">Aglovax chevauche tant que il l'ataint, et puis li dist:</p>
                    <p xml:id="d001l1405" n="5">‹‹Sire, Dex vos saut››. Missire Tristanz, que tote voies alloit pensant, ne li respont ne ce ne quoi.</p>
                    <p xml:id="d001l1406" n="6">Et sachiéz certainement que il aloit pensant a la riens dou monde qu'il plus amoit: la reine Ysolt li
                    estoit devant ses ials, ce lui estoit avis.</p>
                    <p xml:id="d001l1407" n="7">Et quant Aglovax vit ce, il fu de si bon eire que il ne l'araisone plus, ainz soffre son penser.</p>
                    <p xml:id="d001l1408" n="8">Endomentiers que il chevauchoit andox, itant ez vos venir par un seniters .IIII. chevaliers armés de totes
                    armes et montéz en bon cheval fort et isnel.</p>
                    <p xml:id="d001l1409" n="9">Quant li .IIII. chevaliers virent venir Aglovax, l'ome del monde qu'il plus haoient mortelment, il furent
                    tant liéz et tant joieus que bien cuiderent que lor guerre fust finee.</p>
                    <p xml:id="d001l1410" n="10">Si vos di apertement que il escrierent a Aglovax: ‹‹Ha! Chevaliers dou lingnage de Listenois, tu es morz!
                    A morir te convent ici!››.</p>
                    <p xml:id="d001l1411" n="11">Quant Aglovax oï ce, il regarde et connuit apertement que il sunt chevaliers d'Orcanie, et porchains parent
                    de monseingnors Gauvains: il fu bien certains que il ne puet d'ilec partir sanz perilleuse bataille.</p>
                    <p xml:id="d001l1412" n="12">Lors s'apareille de la joste, et dist: ‹‹Je sui Aglovax, li filz dou roi Pellinor, que entre moi et Drians
                    mon frere vos avons apovris de vos lingage .XL. chevaliers, li quels nos avons ocis et meagniéz plus de
                    .C.! Venéz avant, que autretel ferai de vos!››.</p>
                    <p xml:id="d001l1413" n="13">Lors hurte un d'aus son cheval des esperons, et beisse son glaive, et s'adrecce envers Aglovax; et cil
                    ne le refusse de riens, ainz mist son gleive desor li feutre et s'adrecce encontre lui.</p>
                    <p xml:id="d001l1414" n="14">Mes tex fu l'aventure, au jondre des esp[er]ons et des gleives, que li chevaliers failli a Aglovax aerdre;</p>
                    <p xml:id="d001l1415" n="15">et il le ferri si durement desor son escuz que li parfaint et li escuz et li aubers, et l'epeint si durement
                    que il li met li fers dou glaive par mi le cors, et le trebuche desor la croppe de son cheval a terre,
                    tel att[292vb]ornéz qu'il n'a mestier de mire, ainz morut maintenant, conme celui qui fu navréz a mort.</p>
                    <p xml:id="d001l1416" n="16">Quant li troiz conpaingnons virent mort l'uns d'els, il leissent tresuit corre a Aglovax, et le ferri
                    si durement chascuns qu'il trabuche a la terre, et son cheval desouz lui.</p>
                </div2>
                <div2 xml:id="d001c124" n="CXXI V">
                    <head>CXXIV</head>
                    <p xml:id="d001l1417" n="1">[Q]ue vos diroie je? Quant il ont abatuz Aglovax en tel maniere con vos avéz oï, il descenderent de lor
                    chevax et cuiderent certainement metre Aglovax a mort.</p>
                    <p xml:id="d001l1418" n="2">Il ostent ses espees dou fuerre et giettent lor escu devant lor vis, que totes voies [ne] cuidoient que
                    Aglovax mostrast lor grant defense.</p>
                    <p xml:id="d001l1419" n="3">Et neporquant ensint de legier ne furent il au desus, ainz troverent Aglovax relevéz en estant, et avoit
                    s'espee ostee dou fuerre et son escuz gietéz devant son vis.</p>
                    <p xml:id="d001l1420" n="4">Si s'entresaillent li chevaliers, les .III. encontre l'uns, et fu la defense de Aglovax mult dure [et]
                    mult aspre.</p>
                    <p xml:id="d001l1421" n="5">Et neporquant sa defence ne li fu mie garant, ainz fu pris et lïéz desor son cheval, et jurerent Damedex
                    et trestoz li sainz, que il li feront trenchier la teste au Peron d'Orcanie, et ce sera en dispit dou
                    lingnage de Listenois.</p>
                    <p xml:id="d001l1422" n="6">Seingnors chevaliers, toz ce que vos avéz oï fu fait devant les ielz de monseingnors Tristanz et menez
                    en fu liez Aglovac de Listenoys devant ses ielz.</p>
                    <p xml:id="d001l1423" n="7">‹‹Ha, Dex!, fait Aglovax, missire Tristanz, hor estes vos honiz, que tres devant vos en mene lïéz uns
                    des conpagnons de la Table Reonde!</p>
                    <p xml:id="d001l1424" n="8">Car vos remenbrés de Lamorat de Gales, que mon frere fu, que vos deïstes avant ier qu'il n'avoit en toz
                    le monde un si bons chevaliers conme il estoit, fors missire Lancelot dou Lac seulement!››.</p>
                    <p xml:id="d001l1425" n="9">Onques par ces paroles que Aglovax disoit ne fist missire Tristans nul contredit, ainz chevaucha mat et
                    pensis.</p>
                </div2>
                <div2 xml:id="d001c125" n="CXXV">
                    <head>CXXV</head>
                    <p xml:id="d001l1426" n="1">[E]ndementiers que il chevauchoit en tel maniere, avint que une damoiselle sorvint en celle part.</p>
                    <p xml:id="d001l1427" n="2">Lors quant elle en voit mener Aglovax [293ra] lïéz toz nuz en braies, tant-tost le connuit.</p>
                    <p xml:id="d001l1428" n="3">Et puis vit missire Tristanz chevaucher aprés, come chevalier qui de lui n'avoit cure.</p>
                    <p xml:id="d001l1429" n="4">Elle se merveille forment dont ce li vient, et elle connuit bien Tristanz, que la nuit devant avoit herbergiéz
                    en son hostel.</p>
                    <p xml:id="d001l1430" n="5">Lors s'a[r]este la damoiselle de chevauchier, tant qu'elle vit apertement que monseingnor [Tristanz] pensoit
                    durement: en celui penser li degottoit les lermes des eils dusque aval a la terre.</p>
                    <p xml:id="d001l1431" n="6">Que vos diroie je? La damoisselle, que bien savoit le besoing de Aglovax, se lance a monseingnor Tristanz,
                    et li dist:</p>
                    <p xml:id="d001l1432" n="7">‹‹Ha, chevaliers failiz de totes bontéz, ou cuidéz vos estre? Veéz vos la mener li frere de Percheval
                    que jadis vos delivra de la prison dou roi Marc de Cornoaille?</p>
                    <p xml:id="d001l1433" n="8">Certes, vos estes honiz, se il [n']est secorruz par vos!››.</p>
                    <p xml:id="d001l1434" n="9">Quant monseingnor Tristanz oï ce, il laise son penser, et dist a la damoiselle:</p>
                    <p xml:id="d001l1435" n="10">‹‹Se Dex te done joie, or m'enseingne la voie par ou le chavaliers s'en vet.</p>
                    <p xml:id="d001l1436" n="11">― Venéz aprés moi, fait la damoiselle, que je ve le mostrerai as eilz››.</p>
                </div2>
                <div2 xml:id="d001c126" n="CXXVI">
                    <head>CXXVI</head>
                    <p xml:id="d001l1437" n="1">[Q]ue vos diroie je? Lors entre la damoiselle en celui chemin, et missire Tristanz se mist aprés.</p>
                    <p xml:id="d001l1438" n="2">Et tant se hasterent andox de chevauchier qu'il s'apresmerent d'aus et virent les trois chevaliers et
                    Aglovax lïéz:</p>
                    <p xml:id="d001l1439" n="3">‹‹Veéz vos honte et vos vergoingne, fait la damoiselle, que tres devant vos est lïéz li bon chevaliers
                    Aglovax››.</p>
                    <p xml:id="d001l1440" n="4">A celle parole ne respont Tristanz ne ce ne quoi, ainz hurte son cheval des esperons et se mist aprés
                    cels que Aglovax conduisoit lïéz.</p>
                    <p xml:id="d001l1441" n="5">Et lors quant il fu pres, il lor escrie, et dist:</p>
                    <p xml:id="d001l1442" n="6">‹‹Mavéz chevaliers, ensint de legier con vos cuidiéz ne poéz vos aler! Certes, vos estes jugiéz a mor!
                    Tot mon corroz en sera vengiéz desor vos!››.</p>
                    <p xml:id="d001l1443" n="7">Quant li troiz chevaliers oïrent ce, il demandent Aglovax qui est celui chevalier, et Aglovax, qui trinchier
                    lé voloit, respont, et dist:</p>
                    <p xml:id="d001l1444" n="8">‹‹Il est Danguenet li Fols, que toz enragiéz venoit avec moi por cche il ne puet entrer dedenz Corbenic.</p>
                    <p xml:id="d001l1445" n="9">Quant li .III. chevaliers d'Orcanie oïrent ce, il cuident [293rb] veraiment qu'il fust Danguinet, au senblant
                    que il avoient veü de lui.</p>
                    <p xml:id="d001l1446" n="10">Il ne prisent son menaccier, ainz chevauchent par mi le chemin conme il fussent a sseürtéz de tote parz.</p>
                </div2>
                <div2 xml:id="d001c127" n="CXXVII">
                    <head>CXXVII</head>
                    <p xml:id="d001l1447" n="1">[Q]uant missire Tristanz les ot tant aprochiéz que il n'avoit autre mestier fors que de lassier corre,
                    il vit que il ne faisoient senblant ne de joste ne de bataille.</p>
                    <p xml:id="d001l1448" n="2">Il hurte son cheval des esperons et en prist un d'aus a haume, si le flatist a la terre si durement que
                    il ne li fu mestier baingner ne mediciner, por ce qu'il fu toz casséz et debrisséz.</p>
                    <p xml:id="d001l1449" n="3">Puis en fiert l'autre de son glaive si durement que il li passe le costéz d'outre en outre, et cil chaï
                    a la terre navréz a morz.</p>
                    <p xml:id="d001l1450" n="4">Quan li tiers chevaliers vit ce, bien li fu avis que Danguenet ne feroit si asprement.</p>
                    <p xml:id="d001l1451" n="5">Il s'en voloit fuir a esperon, mais ce fu por noiant, que missire Tristanz li tenoit l'espee por mi le
                    vis et disoit:</p>
                    <p xml:id="d001l1452" n="6">‹‹Traitres, honiz estes! Jamés de ci n'escanperés, ici vos convient morir!››.</p>
                    <p xml:id="d001l1453" n="7">Lors li done un coup si aspre et si pesant amont desor li heaume, que il le vet parfendant dusque a la
                    poitrine.</p>
                    <p xml:id="d001l1454" n="8">Et estort son cop, si le rue mort a la terre.</p>
                    <p xml:id="d001l1455" n="9">E quant il se fu delivréz de .III. chevaliers, il descent, et dist:</p>
                    <p xml:id="d001l1456" n="10">‹‹Ha! Missire Aglovax, por Dex, ne ve soit griés, que certes mon cuer n'esotoit a point avec moi en mon
                    cors [lors] ques vos fustes pris››.</p>
                    <p xml:id="d001l1457" n="11">Lors le deslie entre lui et la damoiselle.</p>
                </div2>
                <div2 xml:id="d001c128" n="CXXVIII">
                    <head>CXXVIII</head>
                    <p xml:id="d001l1458" n="1">‹‹[S]ire, vos en avéz asséz fait , fait Aglovax, que vos avéz mon cors delivréz de recevoir honteuse mort.</p>
                    <p xml:id="d001l1459" n="2">Et encore m'avéz vos fait asséz plus de bien que vos ne cuidéz, que vos en avéz delivréz cestui païs,
                    que por aventure, se il s'en fussent enbatuz en la compagnie de Agravains l'Orguielleus, il avront encomencee
                    autretel ore come il fait, que nulle damoiselle ne puet aler ne ça ne la, se elle chiet en ses mains,
                    qu'elle ne perde son pulcellage.</p>
                    <p xml:id="d001l1460" n="3">― Honiz soit son cors, fait missire Tristanz, et Dex me done tel aventure que je le trove entrevoi[293va]es,
                    que, se je n'en viengeroie trestotes le pucelles, ja Dex ne m'aït et ne me soit a garant!››.</p>
                    <p xml:id="d001l1461" n="4">A ceste parole montent, aprés ce que la damoisselle fu montee en son palefroinz, et se mistrent en un
                    chemin a destre partie qui conduisoit a une fontaine, et chevaucherent tant qu'il furent illec venuz.</p>
                    <p xml:id="d001l1462" n="5">Mes ançois que il i descendissent oïrent il grant hurter d'escuz et grant cox d'espee.</p>
                </div2>
                <div2 xml:id="d001c129" n="CXXIX">
                    <head>CXXIX</head>
                    <p xml:id="d001l1463" n="1">[L]ors escoutent et oreillent quel part il sonoit, tres davant aus.</p>
                    <p xml:id="d001l1464" n="2">Endementiers que il estoient en celui pensier oïrent il venir chevax a grant besoing.</p>
                    <p xml:id="d001l1465" n="3">Ne demora gueires que il virent venir plus de .XL. chevaliers fuiant come la foudre les chaçassent.</p>
                    <p xml:id="d001l1466" n="4">Et aprés lor venoient lors enemis mortex, que totes voies abatoient a la terre cels que il atangnoient.</p>
                    <p xml:id="d001l1467" n="5">Cil sentoient la mort que mauvesement montéz, et cels s'en fuioent que bien montéz estoient.</p>
                    <p xml:id="d001l1468" n="6">Lors quant missire Tristanz vit ce, il s'adrecce envers cels qui chachoient les autres.</p>
                    <p xml:id="d001l1469" n="7">Lors escrie que il ne facent plus.</p>
                    <p xml:id="d001l1470" n="8">Quant cilz oïrent ce, il les tient a desdeing.</p>
                    <p xml:id="d001l1471" n="9">Et lors s'adrecce uns chevaliers encontre lui, et missire Tristanz li laisse [corre], son glaive [baissié]
                    et mis desor le feutre, e le feri si durement que il abati lui et le cheval tot un un mont.</p>
                    <p xml:id="d001l1472" n="10">Et Aglovax en feri un autre de tel force que il l'abati a la terre tot envers.</p>
                    <p xml:id="d001l1473" n="11">Missire Tristanz en abati .X. et au dereian brisa son gleive.</p>
                    <p xml:id="d001l1474" n="12">Mes lors quant il mist main a sa spee, il comença a doner grandisme cox, et furent cels que la chacce
                    avoient encomencee si espoentéz et esbaïz, qu'il comencerent a resortir arriere.</p>
                    <p xml:id="d001l1475" n="13">Et ce ne fu pas mervoille, que la ou il donoit cox, il estoient jugiéz a mort.</p>
                </div2>
                <div2 xml:id="d001c130" n="CXXX">
                    <head>CXXX</head>
                    <p xml:id="d001l1476" n="1">[A]glovax en faisoit si bien, de la soa part, que bien faisoit a lloer sa proecce.</p>
                    <p xml:id="d001l1477" n="2">Et les .XL. chevaliers qui s'en aloient fuiant, quant il virent les mervoilles que andox les chevaliers
                    fessoient, il s'arrestent et comencerent [293vb] a regarder.</p>
                    <p xml:id="d001l1478" n="3">Et quant il virent resortir lor enemis, il retornent arriere, et de tex i avoient que se mistrent en la
                    meslee, et comencerent a abatre por terre l or enemis.</p>
                    <p xml:id="d001l1479" n="4">Si vos di apertement que en poi d'ore en fu tote la terre converte de chevaliers abatuz, que mors que
                    enavréz.</p>
                    <p xml:id="d001l1480" n="5">Et missire Tristanz et Aglovax en faisoient mervoilles, que la ou il voloient donoient cox destre et senestre
                    si merveilleusement que, ou il s'adreççoient, enmaintenant estoit tot la place vuidee.</p>
                    <p xml:id="d001l1481" n="6">Lors comencerent trestuit a fuir arriere, et cels qui devant fuioient les comencent a chaccier, et fu
                    la chacce mult perielleuse, que totes voies les aloient ociant et abatant por terre.</p>
                    <p xml:id="d001l1482" n="7">Quant misire Tristanz et Aglovax virent celle chacce encomencee, il se retornent a la fontaine et descendent
                    de lor chevax.</p>
                    <p xml:id="d001l1483" n="8">Et cels qui la chacce avoient encomencee s'enbatirent desor un chevaliers que tote voies aloit pensant
                    par mi ces prés.</p>
                    <p xml:id="d001l1484" n="9">Et lors quant il oï la frainte des chevax, il laisse son penser et regarde, et voit venir fuiant .IIII.
                    cent chevaliers, trestuit bien montéz, et cels qui venoient aprés les abatoient sovent et menuz, que morz
                    que navréz a morz.</p>
                    <p xml:id="d001l1485" n="10">Lors se lanche en mi le renc au ferir des esperons, et fiert uns chevaliers si durement qu'il le porte
                    mort a la terre par [de]sor la croppe de son cheval, et puis en fiert un autre de celui poindre meïmes,
                    si durement, ou voille ou non voille, li chevaliers li stuet vuidier andox es arçons et cheïr a la terre
                    navréz a mort.</p>
                    <p xml:id="d001l1486" n="11">Et puis hoste s'espee dou fuerre, quant li gleive fu brisiéz, et s'adrecce envers les autres au ferir
                    des esperons, et fiert destre et senestre, et trenche lé chevaliers et chevax, et testes, et braz, et
                    poing, et fait si grant mervoilles d'armes que bien fu avis a toz cels que la chacce avoient encomencee
                    que il estoient trop venus avant!</p>
                    <p xml:id="d001l1487" n="12">Lors comencent a resortir arriere, et celui sol [294ra] chevaliers que je vos ai dit les enchauce au ferir
                    des e[s]perons.</p>
                </div2>
                <div2 xml:id="d001c131" n="CXXXI">
                    <head>CXXXI</head>
                    <p xml:id="d001l1488" n="1">[Q]uant missire Tristanz oï la noise et la frainte des chevax, bien li fu avis que li chevaliers retornent
                    arriere mult honteusement.</p>
                    <p xml:id="d001l1489" n="2">Lors monte entre lui et Aglovax et fiert lor chevax des esperons et s'adrecent celle part la u il venoient.</p>
                    <p xml:id="d001l1490" n="3">Cil s'enfuient devant un chevaliers! Et quant missire Tristanz voit ce, il s'escrie, et dist:</p>
                    <p xml:id="d001l1491" n="4">‹‹Bestes mues! Par un chevaliers seul aléz fuiant!››. Et quant il a ce dit, il fiert son cheval des esperons
                    et s'adrecce cele part ou li chevaliers venoit.</p>
                    <p xml:id="d001l1492" n="5">Et quant il fu auques pres de lui, il l'escrie, et dist: ‹‹Danz chevaliers, laissiéz la chache, que entre
                    moi et vos sera la bataille!››.</p>
                    <p xml:id="d001l1493" n="6">Quant li chevaliers oï ce, il laisse toz besoing et s'adrecce vers lui.</p>
                    <p xml:id="d001l1494" n="7">Que vos diroie? Au trenchant de lor espee en fu comencee la bataille entr'aus.</p>
                    <p xml:id="d001l1495" n="8">Li chevaliers qui chaçoit gita un cop a monseingnor Tristanz si dur et si aspre amont desor li haume,
                    que quant[-que] la bone espee en prent en abat aval a la terre, et l'espee chaï desor li col deu cheval,
                    si l'en navra si durement qu'il chaï a la terre desor les cuisses de monseignor Tristanz.</p>
                </div2>
                <div2 xml:id="d001c132" n="CXXXII">
                    <head>CXXXII</head>
                    <p xml:id="d001l1496" n="1">[Q]uant missire Tristanz se vit a ppiéz et abatuz atoz son cheval, il s'adrecce au chevaliers, son escu
                    devant son vis et s'espee dou fuerre hostee, et dist:</p>
                    <p xml:id="d001l1497" n="2">‹‹Danz chevaliers, vos avéz mort mon cheval.</p>
                    <p xml:id="d001l1498" n="3">Car descendéz se vos le vostre voléz garentir de mort, et sera la bataille entre moi et vos tot a piéz››.</p>
                    <p xml:id="d001l1499" n="4">Lors descent li chevaliers erraument et prist son escuz par les enarmes et hoste s'espee dou fuerre et
                    s'aparelle de la bataille.</p>
                    <p xml:id="d001l1500" n="5">Quant missire Tristanz vit che li chevaliers estoit aparoilléz et bien garniz de la bataille encomencier,
                    il se lance encontre lui, s'espee levee encontremont.</p>
                    <p xml:id="d001l1501" n="6">Et quant li chevaliers le voit venir, il ne li refuse pas, ainz li adrecce son escu et tote s'antente.</p>
                    <p xml:id="d001l1502" n="7">Lors giette cox l'un a l'autre si dur et si pesant amont desor li heau[294rb]me, que il en trence quant-que
                    li espee en prant,</p>
                    <p xml:id="d001l1503" n="8">et puis s'entrehurtent dé cors et dé visages si asprement, que del dur parhurter si estencellent andox
                    les ielz que il ont en lor chief et lor cuer dou ventre li tressaillent, dont il cuident erraument morir
                    sanz confession.</p>
                    <p xml:id="d001l1504" n="9">Et neporquant, il estoient andox si bons chavaliers que il furent auques en lor pooir retornéz, et encomencent
                    a regarder l'un l'autre si durement conme se il fuissent lyon ou leuparz.</p>
                    <p xml:id="d001l1505" n="10">Que vos diroie je? Lors s'entresaillent andox a cox d'espee trenchant.</p>
                    <p xml:id="d001l1506" n="11">Lors escuz et lor heaume et lor haubers et totes autres armeüres estoient grant partie frainte et deronpue
                    par lor espee trinchant.</p>
                    <p xml:id="d001l1507" n="12">Se monseingnor Tristanz done un cop au chevalier, il li rent erraument sanz demander.</p>
                    <p xml:id="d001l1508" n="13">Quant Aglovax vit si perilleuse bataille et si dure et si aspre, il dit a ssoi meemes que andox sont morz
                    les chevaliers se il se conbatent plus en avant.</p>
                    <p xml:id="d001l1509" n="14">Et la mort de monseingnor Tristanz ne voudroit il veoir en nulle maniere dou monde.</p>
                    <p xml:id="d001l1510" n="15">Et se il n'i met consoill, mors sont andox sanz faille, et ce n'estoit pas mervoille, que il n'avoient
                    de toutes lor armeüres ploine paume que lor fust garant.</p>
                    <p xml:id="d001l1511" n="16">Lors se mist Aglovas entr'aus, tot a cheval con il estoit, et dist:</p>
                    <p xml:id="d001l1512" n="17">‹‹Estés, seingnors chevaliers, ne faites plus se vos ne voléz andox morir! La mort vos est voisine se
                    vos plus en faites!››. Et atant se departirent.</p>
                    <p xml:id="d001l1513" n="18">Quant li .II. chevaliers furent departiz l'uns da l'autre, il s'apoient desor lor escuz et s'entregardent
                    si mervelleusement con se li uns vousist devorer l'autre.</p>
                    <p xml:id="d001l1514" n="19">Lors descent Aglovax de son cheval et hoste a monseingnor Tristanz li heaume de la teste por acoillir
                    do[u] vent, que trop durement estoir eschauféz, et puis li abat la ventaille tot a escient, por ce que
                    se l'autre chevaliers l'eüst onques veüz, que il conneüst apertement, car son cuer li aloit devinant que
                    [li] chevaliers n'estoit mie son enemis, mes bien [294va] voillianz de monseingnor Tristanz.</p>
                </div2>
                <div2 xml:id="d001c133" n="CXXXIII">
                    <head>CXXXIII</head>
                    <p xml:id="d001l1515" n="1">[Q]uant l'autre chevaliers voit monseingnor Tristanz visage descovert, il oste son heaume de sa teste
                    et le giette en voie, puis rent s'espee a monsire Tristanz, et dist:</p>
                    <p xml:id="d001l1516" n="2">‹‹Tenéz et coupéz moi la teste, que certes je l'ai mult bien serviz!</p>
                    <p xml:id="d001l1517" n="3">― Et non Deu, fait monseingnor Tristanz, vos avéz la bataille veincue, et dites a moi que je fus au desus?</p>
                    <p xml:id="d001l1518" n="4">― Dont dou tot coupéz moi la teste! ― Et ou l'avéz vos deserviz?, fait missire Tristanz.</p>
                    <p xml:id="d001l1519" n="5">― Je ai deservi, fait li chevaliers, que vos en devéz jostice fere››.</p>
                </div2>
                <div2 xml:id="d001c134" n="CXXXIV">
                    <head>CXXXIV</head>
                    <p xml:id="d001l1520" n="1">‹‹[Q]ui estes vos, fait missire Tristanz, que vostre espee me rendéz, et avéz la bataille voincue?</p>
                    <p xml:id="d001l1521" n="2">― Je sui outréz, fait li chevaliers, de voir le sachiés.</p>
                    <p xml:id="d001l1522" n="3">Je sui outréz et au desouz de ceste bataille.</p>
                    <p xml:id="d001l1523" n="4">Et se cestui chevaliers ne m'eüst garentiz de mort, que se mist entre moi et vos, jamés de ci ne seroi[e]
                    escanpéz, que je ne pooie plus avant.</p>
                    <p xml:id="d001l1524" n="5">Je sui Lancelot dou Lac le Voincuz!››.</p>
                    <p xml:id="d001l1525" n="6">Quant monseignor Tristanz oï ce, il giette s'espee a la terre et tant d'escuz conme il avoit, et s'agenoille
                    devant monseingnor Lancelot, et dist:</p>
                    <p xml:id="d001l1526" n="7">‹‹Or prennéz vengiance de cestui mesfet!</p>
                    <p xml:id="d001l1527" n="8">Certes, je n'en doi porter la teste: je sui celui que a mort deservie! Veincuz m'avéz, et outréz.</p>
                    <p xml:id="d001l1528" n="9">Je vos creant prison, et si vos pri que vos m'envoiéz en tel leu dont je n'en isse jamés!››.</p>
                    <p xml:id="d001l1529" n="10">Lors le prist missire Lancelot por la main et le relieve encontremont, et puis le beisse plus de .C. foiz.</p>
                </div2>
                <div2 xml:id="d001c135" n="CXXXV">
                    <head>CXXXV</head>
                    <p xml:id="d001l1530" n="1">[A]glovax, quant il connut monseingnor Lancelot, il parole, et dist: ‹‹Ha, missire Lancelot dou Lac! Porquoi
                    estes vos si durement corrocciéz envers nos?››.</p>
                    <p xml:id="d001l1531" n="2">Lors comence missire Tristanz a rrire, et puis dist:</p>
                    <p xml:id="d001l1532" n="3">‹‹Missire Lancelot, por Deu, dites nos se vos savéz porquoi a esté ceste bataille ici.</p>
                    <p xml:id="d001l1533" n="4">― Je ne sai, fait monseingnor Lancelot, fors tant seulement que je vi fuir maint chevaliers.</p>
                    <p xml:id="d001l1534" n="5">― Puis que vos ne le savéz, fait Aglovax, je le vos savrai par tens conter››.</p>
                    <p xml:id="d001l1535" n="6">Et lors chevauche celle [294vb] part ou li chevaliers atendoient la vectoire, et lors dist:</p>
                    <p xml:id="d001l1536" n="7">‹‹Seingnor chevaliers, ces .II. chevaliers que la se sont batuz vos mandent que vos me dites porquoi vos
                    avéz vostre bataille enprisse››.</p>
                    <p xml:id="d001l1537" n="8">Lors respont un d'aus, et dist: ‹‹Dites lor que ceste bataille fu enprise par .II. nices chevalier; que
                    l'uns disoit que missire Tristanz est meillor chevaliers que missire Lancelot, et l'autre disoit que missire
                    Lancelot est meillor chevaliers de monseingnor Tristanz.</p>
                    <p xml:id="d001l1538" n="9">Por tels nicités et por tels follie mistrent mains a llor espee, dont il se occistrent li un l'autre.</p>
                    <p xml:id="d001l1539" n="10">La parole fu porparlee par cestui païs, dont la guerre fu encomencee, que l'une partie se tindrent a monseingnor
                    Tristanz et l'autre partie se tindrent a monseingnor Lancelot.</p>
                    <p xml:id="d001l1540" n="11">Por vengier cels .II. que se mistrent a la mort en somes nos conbatus››.</p>
                </div2>
                <div2 xml:id="d001c136" n="CXXXVI">
                    <head>CXXXVI</head>
                    <p xml:id="d001l1541" n="1">‹‹[D]anz chevaliers, fait Aglovax, veéz la ces .II. chevalires qui se sont batuz encore por ceste bataille.</p>
                    <p xml:id="d001l1542" n="2">― Et qui en a le meillor eü?, fait un des chevaliers, ― Je ne sai, fait Aglovax, que andox sont prudomes
                    a merveilles.</p>
                    <p xml:id="d001l1543" n="3">Nuls d'aus n'en porte l'onor a ceste foiz; andox orent asséz que sostenir››.</p>
                    <p xml:id="d001l1544" n="4">Lors s'en vet Aglovax a l'autre partie et demande que lor semble de la bataille, et que il en dient li
                    quex en porte l'enor.</p>
                    <p xml:id="d001l1545" n="5">Et il dient trestuit que il ne puent savoir li quex.</p>
                    <p xml:id="d001l1546" n="6">‹‹Seingnor, fait Aglovax, or n'en faites plus de bataille, que ces .II. chevaliers que vos veéz la, qui
                    sont .II. des meillor chevaliers dou monde, por occhasion de vos s'i sont tant conbatuz ensemble qu'il
                    sont presque demi mort.</p>
                    <p xml:id="d001l1547" n="7">― Et qui sont ces .II. chevaliers si prudomes?, font il,</p>
                    <p xml:id="d001l1548" n="8">― L'uns d'aus est monseingnor Lancelot dou Lac, et l'autres est missire Tristanz de Loenoys››.</p>
                </div2>
                <div2 xml:id="d001c137" n="CXXXVII">
                    <head>CXXXVII</head>
                    <p xml:id="d001l1549" n="1">[Q]uant il oïrent ce, il descendirent de lor chevaux et s'en vont trestuit a humilier vers aus.</p>
                    <p xml:id="d001l1550" n="2">Mes quant il sorent l'aventure que il s'enbatoient por tel querelle, il comencierent andox a rrire, et
                    dient l'un a l'autre:</p>
                    <p xml:id="d001l1551" n="3">‹‹Ces genz sont fols et nice!››.</p>
                    <p xml:id="d001l1552" n="4">Que vos [295ra] diroie? Andox monterent en lor chevax et chevaucherent a un chastel que pres d'iluec estoit.</p>
                    <p xml:id="d001l1553" n="5">Il descendirent et furent a ostel en celui chastel.</p>
                    <p xml:id="d001l1554" n="6">Quant il furent desarmés, les tables furent dreccés, et laverent lors mains et s'assistrent au soper.</p>
                    <p xml:id="d001l1555" n="7">Et quant il orent mangiéz et beü tot par loisir, il se lievent.</p>
                    <p xml:id="d001l1556" n="8">Et quant il fu ore dou couchier, il se coucent chaschuns por soi.</p>
                    <p xml:id="d001l1557" n="9">Et a l'endemain pristrent lor armes et puis monterent en lor chevax et comanderent cels de leenz a Deu,
                    et il lor oirent bones aventures.</p>
                    <p xml:id="d001l1558" n="10">Lors chevauchent une grant piecce toz troiz ensenble.</p>
                    <p xml:id="d001l1559" n="11">Mes lor quant il s'enbatirent desor .III. voies, il s'entrebeisent et s'entrecomandent a Dex, et chascun
                    enprist son chemin.</p>
                </div2>
                <div2 xml:id="d001c138" n="CXXXVIII">
                    <head>CXXXVIII</head>
                    <p xml:id="d001l1560" n="1">[A]glovax chev[au]che toz celui jors senz avenure trover qui a rrementevoir face.</p>
                    <p xml:id="d001l1561" n="2">Lors avint a hore di midi, l'autre jors aprés, que il s'enbati desor une venture dure et aspre, que il
                    trova .XV. damoiselles pandues par les treces, lé mains lïee deriere lé dos.</p>
                    <p xml:id="d001l1562" n="3">Les damoiselles avoie[n] tant plorees et tant criéz que elle avoient perdu le parler.</p>
                    <p xml:id="d001l1563" n="4">Mes lors quant Aglovax s'enbati desor elles, un chevaliers li escrie, et dist:</p>
                    <p xml:id="d001l1564" n="5">‹‹Mort est, danz chevaliers, se vos chevauchéz plus avant!››. Lors s'aresta Aglovax et s'apareilla de
                    la joste.</p>
                    <p xml:id="d001l1565" n="6">Lors li leisse li chevaliers corre au ferir des esperon, son glaive mis desor li feutre.</p>
                    <p xml:id="d001l1566" n="7">Et Aglovax, quant il le vit venir, il s'adrecce encontre lui, son glaive abeissiéz.</p>
                    <p xml:id="d001l1567" n="8">Mes lors quant il vienent au joindre des glaive, il s'entrefierent si durement que, voille ou non voille,
                    li plus foibles li estuet chaïr a la terre et vuidier andox les arçons.</p>
                    <p xml:id="d001l1568" n="9">Quant Aglovax ot parforni son poindre, il retorne arriere et trove li chevaliers que ja estoit relevéz,
                    et s'apareilloit de la bataille.</p>
                    <p xml:id="d001l1569" n="10">Lors descent Aglovax de son cheval et prist son escu par les enarmes et oste s'espee dou fu[295rb]erre
                    et s'adrecce au chevalier, que ja li venoit a l'encontre, s'espee levee contremont et son escuz gitéz
                    devant son vis.</p>
                    <p xml:id="d001l1570" n="11">Que vos diroie je? La bataille fu dure et aspre, que li chevalier estoit uns dé bons dou monde d'armes,
                    se il ne fust traitres.</p>
                    <p xml:id="d001l1571" n="12">Aglovax, que asséx valoit, estrait d'aut lingnage, soffri tant celle meslee et celle asprece que li chevaliers
                    ne puet mes en avant, ainz comença a perdre terre et a guenchier a cox que Aglovax gittoit.</p>
                    <p xml:id="d001l1572" n="13">Mes lors quant Aglovax voit celui semblant, si li cort plus et plus a llui et l'essailli plus asprement
                    que il n'avoit fet davant.</p>
                </div2>
                <div2 xml:id="d001c139" n="CXXXIX">
                    <head>CXXXIX</head>
                    <p xml:id="d001l1573" n="1">[Q]uant li chevaliers vit che il ne pooit plus sofferir, il se traist en sus, et dist:</p>
                    <p xml:id="d001l1574" n="2">‹‹Chevaliers, je te partirai un geu, et si prendras celle partie que tu voudras selonc ton avis.</p>
                    <p xml:id="d001l1575" n="3">Veéz la .XV. damoiselles. Je les ai trestoutes lïees et pandue par les trecces.</p>
                    <p xml:id="d001l1576" n="4">Prent les trestoutes senz contredit, et m'aquite de ceste bataille.</p>
                    <p xml:id="d001l1577" n="5">― Non ferai, certes, ce dit Aglovax, que tu as mort deservie, que la ou tu les devroies garentir, et tu
                    les as prises et lïees.</p>
                    <p xml:id="d001l1578" n="6">Je t'apel a [la] bataille! ― E non Deu, fait li chevaliers, je sai apertement que tu ne m'oseroies ocire
                    por nulle aventure dou monde››.</p>
                    <p xml:id="d001l1579" n="7">Lors li cort Aglovax sus, et cil se mist a genox et li crie merciz a jontes mains.</p>
                    <p xml:id="d001l1580" n="8">Et Aglovax se traist arrier, [et] dist: ‹‹Fiancés vos prison, danz chevaliers, se vos voléz escanper de
                    mort!››. Cil teint ses mains et se fiance prison.</p>
                    <p xml:id="d001l1581" n="9">Lors comande Aglovax que il oste trestotes ses armes, et cil les osta erraument.</p>
                    <p xml:id="d001l1582" n="10">Et puis s'en vet et Aglovax deslié totes les damoi[se]les, si les trovent ausi come mortes.</p>
                    <p xml:id="d001l1583" n="11">‹‹Chevalier, fait Aglovax, porquoi fustes vos si cruel, que ces damoiselles avés mis a mort?</p>
                    <p xml:id="d001l1584" n="12">― Puis que savoir le voléx, ce dit li chevaliers, et je le vos conterai.</p>
                    <p xml:id="d001l1585" n="13">Veéz la damoiselle vestue de le samit: je l'amoie desor totes riens, et elle me prochacha honte.</p>
                    <p xml:id="d001l1586" n="14">Laquele honte vos prochacha elle?, fait Aglovax.</p>
                    <p xml:id="d001l1587" n="15">― Je les vos dirai mult bien, fait li chevaliers.</p>
                    <p xml:id="d001l1588" n="16">Voirs fu [295va] che a celui jors de la Pentecoste quant la queste de lo Saint Graal fu encomencee, je,
                    que dou tot haoie le roi Artus, en despit de lui encomençai une autre queste, et si l'ai mantenue dusque
                    hui, que je aloie cerchant les damoiselles, et la ou je lé prendoie, si les fessoie giter en ma prison,
                    et cuidoient veraiment que elles morissent de faim.</p>
                    <p xml:id="d001l1589" n="17">Mas celle damoiselle que je avoie vai mostree, donoit lor a mangier sor ma defense.</p>
                    <p xml:id="d001l1590" n="18">Et por ce que je les trovai en vie l'ai je pandue ensint con vos lé trovastes, celle que je amoie avec
                    leur.</p>
                    <p xml:id="d001l1591" n="19">― Puis que vos avéz estéz si cruel envers les damoiselles, fait Aglovax, voill je que vos aléz en prison
                    de la reine Genevre, et dite li trestotes vostre desloiautés et vostre fellonie.</p>
                    <p xml:id="d001l1592" n="20">― Et qui estes vos, fait cil, qui a la cort m'envoiéz?</p>
                    <p xml:id="d001l1593" n="21">― Je suit, fait il, Aglovax, li filz dou roi Pellinor.</p>
                </div2>
                <div2 xml:id="d001c140" n="CXL">
                    <head>CXL</head>
                    <p xml:id="d001l1594" n="1">[M]aintenant monta Akarins li Felons en son cheval et se mist au chemin que conduisoit a Kamalot.</p>
                    <p xml:id="d001l1595" n="2">Et chevauça tant qu'il fu la venuz, et se mist en la manage de la roine Genevre et li conta trestote sa
                    desloiauté.</p>
                    <p xml:id="d001l1596" n="3">‹‹Et puis que vos estes tex, fait la reine, et si felon envers la damoisselles, jamés tant con vos serés
                    en vie ne ferés domaigge››.</p>
                    <p xml:id="d001l1597" n="4">Et lors conmande que il soit mis en prison senz oissir jamés.</p>
                    <p xml:id="d001l1598" n="5">De l'autre part Aglovax, qui ne savoit consoill prendre des damoiselles, se couche deléz aus, et fu tant
                    illec que aucune encomença a parler,</p>
                    <p xml:id="d001l1599" n="6">et [dist: ‹‹Or] chevauchéz par cestui sentiers, ou vos troveréz une maison a uns villeins.</p>
                    <p xml:id="d001l1600" n="7">Dites li que il viengne ici a tot son chiars››.</p>
                    <p xml:id="d001l1601" n="8">Que vos diroie? Aglovax monte en son cheval et chevaucha tant que il trova les villeins, et li dist que
                    il s'en vigne avec lui atot son chiars et se meïst aprés Aglovax.</p>
                    <p xml:id="d001l1602" n="9">Que vos diroie? Il firent tant que il conduistrent les damoiselles a l'ostel dou villeins, et fu tant
                    illec Aglovax que les damoiselles furent garies et saine de lors cors, et s'en ala chascune en son [295vb]
                    païs.</p>
                    <p xml:id="d001l1603" n="10">Et les damoisselles Akarins fist abatre le chastel Akarin a terre. Et Aglovax se mist en sa queste.</p>
                    <p xml:id="d001l1604" n="11">Mes atant laisse li contes a parler de Aglovax, et parole de Giflet, le filz Don.</p>
                </div2>
                <div2 xml:id="d001c141" n="CXLI">
                    <head>CXLI</head>
                    <p xml:id="d001l1605" n="1">Or dit li contes que a celui point que li filz Don fu venuz au Chastel Arés, que dit avoit esté Arés son
                    aiol, il trova li chasteaux tot ploins d'enchantement.</p>
                    <p xml:id="d001l1606" n="2">Lors quant il voloit entrer dedenz le chastel, un chevaliers de coivre, fait por grant soutiliece, li
                    leissoit corre li glaive abeissiéz.</p>
                    <p xml:id="d001l1607" n="3">Et quant Giflet le veoit venir, il ne fu tant ardiz que il l'osast atendre.</p>
                    <p xml:id="d001l1608" n="4">Que vos diroie je? Par tantes foiz que Giflet metoit son piéz dedenz le chastel li lesoit li chevaliers
                    del coivre corre.</p>
                    <p xml:id="d001l1609" n="5">‹‹Dex aide!, ce dit Giflet, con dure aventure ci a! Honiz serai a toz jors mes se je ne la met a ffin!››</p>
                    <p xml:id="d001l1610" n="6">Et lors descent el borc, chiés une veve dame, et illec fu bien serviz et assiéz de totes cosses.</p>
                    <p xml:id="d001l1611" n="7">Si vos di apertement que au soper comença la dame a rregarder Gifflet, et tant le regarda que bien ot
                    esméz que il resenbloit Don, et dist:</p>
                    <p xml:id="d001l1612" n="8">‹‹Danz chevaliers, fait la dame, oïstes vos unques nomer Doen, les filz Arés?</p>
                    <p xml:id="d001l1613" n="9">― Dame, fait Giflet, oïl, porchoi le demandéz vos? ― Je vos en demant, fait la dame, por ce que vos li
                    resenbléz si del tout con se il vos aüest engendréz››.</p>
                    <p xml:id="d001l1614" n="10">Lors comence Giflet a rrire mult durement, et puis dist: ‹‹Adonc porroit ma mere conter as genz que je
                    fusse filz Doen.</p>
                    <p xml:id="d001l1615" n="11">Et au tesmoing des genz et de ma mere, je sui bien son filz!››.</p>
                </div2>
                <div2 xml:id="d001c142" n="CXLII">
                    <head>CXLII</head>
                    <p xml:id="d001l1616" n="1">[Q]uant la dame oï ce, elle en fu mult liee, et dist:</p>
                    <p xml:id="d001l1617" n="2">‹‹Biaus dous niés, ceste chastel atot cestui païs est de vostre feu.</p>
                    <p xml:id="d001l1618" n="3">Avéz vos veüz li chevaliers dou coivre qui est dedenz le chastel? ― Dame, fait il, oïl.</p>
                    <p xml:id="d001l1619" n="4">― Or vos pri je, fait la dame, que vos ne mec[296ra]tés les piéz dedenz le chastel, que l'aventure n'est
                    pas vostre.</p>
                    <p xml:id="d001l1620" n="5">― Adonc savéz vos, fait Giflet, celui qui la doit achever? ― Oïl, fait la dame, par le tesmoing des letres
                    qui ssont escriptes devant la porte.</p>
                    <p xml:id="d001l1621" n="6">A l'endemain les porroiz veoir››.</p>
                    <p xml:id="d001l1622" n="7">Que vos diroir? Grant joie et grant feste fist la dame de son neveu, et a l'endemain, quant li jorz fu
                    venuz, se leva Gifflet auques par tens et s'en ala veoir les letres.</p>
                    <p xml:id="d001l1623" n="8">Lors quant [il] fu venuz, il comença a llire et trova letres que disoient que droitement a cellui point
                    que li niés Arés acomencera a llire premierement ces letres, sera abatuz li chevaliers de coivre por la
                    main meïsmes dou niés del riche Roi Pescheor.</p>
                    <p xml:id="d001l1624" n="9">Et endementiers que il lisoit les letres, avint que Galaaz, li tres bons chevaliers, venoit a esperon,
                    son glaive baissiéz, et s'adreçça par mi la porte dou chastel, et li chevaliers dou coivre laisse corre
                    contre lui.</p>
                    <p xml:id="d001l1625" n="10">Mes lors quant il vint as jondres des glaives, Galaaz le feri si durement que il l'abati a la terre, li
                    chevalier et [li] chevax.</p>
                    <p xml:id="d001l1626" n="11">Et lors failli li chantement.</p>
                    <p xml:id="d001l1627" n="12">Et Galaaz passa outre et s'en essi hors dou chastel par une autre porte, si vos di apertement que Gifflet
                    en fu mult corrociéz, que volentiers aüst il tenus parlement a lui toz un jors ou plus.</p>
                    <p xml:id="d001l1628" n="13">Lors se fist armer et monta en son cheval, et se mist aprés grant aleüre.</p>
                    <p xml:id="d001l1629" n="14">Mes ce fu por noiant, que onques ne les puet trover.</p>
                    <p xml:id="d001l1630" n="15">Et se aucuns venist avant qui me demandast porquoi fu fait celui chevaliers de coivre et celui encantement,
                    je li respondroie que ce fu Morgaine, au tens que Tristanz de Loenoys se mist en queste por li trover.</p>
                    <p xml:id="d001l1631" n="16">Elle se mist dedenz celui chastel en la garde de celui chevaliers, et establi la ffin ensint con lé letres
                    les tesmognent.</p>
                </div2>
                <div2 xml:id="d001c143" n="CXLIII">
                    <head>CXLIII</head>
                    <p xml:id="d001l1632" n="1">[Q]ue vos diroie? Tant chevauche Giflet, celui jorz qu'il se mist aprés Galaaz, que il encontra un [296rb]
                    chevaliers arméz de totes armes et montéz desor un cheval fort et isnel.</p>
                    <p xml:id="d001l1633" n="2">Quant li chevalier voit venir Giflet, il li escrie auques de loing, et dist:</p>
                    <p xml:id="d001l1634" n="3">‹‹Danz chevalier, il vos estuet joster, voilléz ou non voilléz! ― Dex aide!, fait Gifflet, est telx la
                    costume en cestui païs?</p>
                    <p xml:id="d001l1635" n="4">Par Sainte Crois, ceste costume ne fait pas a loer! Se je ne abat cestui orgueil, jamés ne me terai por
                    chevaliers››.</p>
                    <p xml:id="d001l1636" n="5">Enmantenant s'apareilla de la joste, et fier son cheval des esperons, et s'adreçça au chevalier que li
                    avoit adreccee la teste de son cheval.</p>
                    <p xml:id="d001l1637" n="6">Mes tex fu l'aventure, as jondre des glaives, que li orgueillos chevaliers failli a llui aherdre, et Gifflet
                    feri lui si durement par mi la gueule que il li passa l'ermeüre tote, et l'enpoint de grant vertuz, si
                    le rue deu cheval a terre, tel atornéz qu'il n'a mestier de mire.</p>
                    <p xml:id="d001l1638" n="7">Et passe outre, et puis retort et vient por veoir se li chevaliers voloit plus faire.</p>
                    <p xml:id="d001l1639" n="8">Mes il le trove tel atornéz que l'arme li estoit dou cors partie. Et lors regarde et voit li scuiers dou
                    chevaliers qui sor lui estoit venuz.</p>
                    <p xml:id="d001l1640" n="9">‹‹Di, vallet, fait Giflet, coment fu appelléz li chevaliers qui la gist morz?</p>
                    <p xml:id="d001l1641" n="10">― Sire, fait li vallet, oïstes vos onques nomer li Orguellieus de la Lande?</p>
                    <p xml:id="d001l1642" n="11">― Oïl, fait Giflet. Je l'ai veü por mainte foiz.</p>
                    <p xml:id="d001l1643" n="12">― Se vos le veïstes, fait li vallet, adonc poéz vos conter desormés entrevoies que vos occiestes Alixanz
                    li Orgueillos, que par son orgueilz avoit deseritéz li bon Païs Antis, que jadis en avoit mil chevaliers
                    au sevise dou Roiaumes Aventureux.</p>
                    <p xml:id="d001l1644" n="13">Il, par son orgueil, lé conduist en Val Brun, dont il furent occis pres toz en celui val.</p>
                    <p xml:id="d001l1645" n="14">― Et non Deu, fait Gifflet, adonc fu cestui chevalier que prist la niecce de Galeot le Brun a feme, maugréz
                    trestoz son lingnage?</p>
                    <p xml:id="d001l1646" n="15">― Oïl, fait li vallet. ― Puis que il fu celui, fait Giflet, jamés de sa mort ne sui corrociéz››.</p>
                </div2>
                <div2 xml:id="d001c144" n="CXLIV">
                    <head>CXLIV</head>
                    <p xml:id="d001l1647" n="1">[L]ors s'adrecce en son chemin et se mist aprés Galaaz, que il le cuidoit ataindre ançois que li [296va]
                    soleaus couchast.</p>
                    <p xml:id="d001l1648" n="2">Mais ce fu por noiant, que il s'estoit mis en un autre chemin. Que vos diroie je?</p>
                    <p xml:id="d001l1649" n="3">Toz cellui jorz chevauche Giflet, et a ore de complie oï soner une clocce a destre partie.</p>
                    <p xml:id="d001l1650" n="4">Il regarde envers le ciel et voit que li jors estoit ja au declin et la nuit sormontoit.</p>
                    <p xml:id="d001l1651" n="5">Lors dist a ssoi meïmes que il s'en ira a celui mostiers ou celle clocce sonoit, et s'adrecce cele part
                    et chevauche tant que il fu la venuz, et descent de son cheval et hoste le frein et le laisse paistre,
                    et puis oste de son dos son haubers et totes autres armeüres.</p>
                    <p xml:id="d001l1652" n="6">Et sachiéz certainement que ançois que il se fust alleigiéz de ses armes, i furent venuz .IIII. des freres
                    dou mostier por lui aidier a desarmer.</p>
                    <p xml:id="d001l1653" n="7">‹‹Et non Deu, fait uns d'aus, danz chevaliers, vos estes fuiz dou Païs Antis!</p>
                    <p xml:id="d001l1654" n="8">― Porquoi le distes vos, biaus frere?, fait Giflet,</p>
                    <p xml:id="d001l1655" n="9">― Je le di por la costume que mainteint Alixans li Ergueilleus, que il ne laisse passer por le Païs Antis
                    nul chevaliers se il ne joste primierement a llui, et de joste et de bataille est si bons chevaliers de
                    sa main que mes ne josta a nellui que il ne l'abatist a la terre.</p>
                    <p xml:id="d001l1656" n="10">Dont je di, ou vos estes foiz, ou vos estes por armes outrés, qu'en autre maniere je n'en voi que il puisse
                    estre avenuz.</p>
                </div2>
                <div2 xml:id="d001c145" n="CXLV">
                    <head>CXLV</head>
                    <p xml:id="d001l1657" n="1">‹‹[D]anz frere, fait Giflet, ou je sui fuiz, ou je sui outréz, ou l'Ergueilleus en est occis, de voir
                    le sachiés.</p>
                    <p xml:id="d001l1658" n="2">― Occis?, fait li freres, il n'est ancore néz, ce m'est avis, celui qui le doit occire.</p>
                    <p xml:id="d001l1659" n="3">― Se il n'est néz, fait Giflet, il ne naistra jamés.</p>
                    <p xml:id="d001l1660" n="4">― Adonc l'avéz vos occis?, fait li frere. Et se vos l'avéz occis, fait li frere vos est sire dou moillor
                    païs qui soit en la Grant Bretaingne!</p>
                    <p xml:id="d001l1661" n="5">― Se je l'ai gaagnié, fait Giflet, il me l'estuet doner a autrui, que je sui chevaliers erranz, et sui
                    entréz en la queste dou Saint Graal, donc je ne puis en nulle maniere dou monde garentir ne governer nul
                    païs.</p>
                    <p xml:id="d001l1662" n="6">― Ha, sire chevalier! Por Dex merciz, pu[296vb]is que doner le voléz, faitez le bien: donéz le a uns chevalier
                    vallet de ceaenz, que, de voir le sachiéz, le païs fu de sson aiol, et cellui Orgueilleus de la Lande
                    le tolli a sson pere.</p>
                    <p xml:id="d001l1663" n="7">Car le faites a ll'endemain chevalier, et aprés li donéz le païs! ― Puis que vos le voléz, fait Giflet,
                    et je l'otroi››.</p>
                    <p xml:id="d001l1664" n="8">Quant Giflet fu desarméz, li .IIII. frere le conduist a une chanbre et li dona a mangier et lors envoient
                    querre Giz, li vallet, et il fu venuz erraument.</p>
                    <p xml:id="d001l1665" n="9">Et quant il fu devant Giflet, il parole, et dist:</p>
                    <p xml:id="d001l1666" n="10">‹‹Sire, ceste nuit m'avint en mon dormant que Giflet, le filz Doen, me fasoit chevalier et me metoit en
                    saissine de toute ma terre››.</p>
                </div2>
                <div2 xml:id="d001c146" n="CXLVI">
                    <head>CXLVI</head>
                    <p xml:id="d001l1667" n="1">‹‹[V]allet, ce dit Giflet, quar veilliéz cestui nuit au mostier, que demain sera esclarciz tot vostre
                    soingne:</p>
                    <p xml:id="d001l1668" n="2">je le vos donerai a l'endemain››.</p>
                    <p xml:id="d001l1669" n="3">Que vos diroie je? Li frere de lee[n]z prochacerent armes et chevax a Giz, et bones robes fresches et
                    novelles, et entre Giz et autres .IIII. vallet que baoient a rrecevoir l'ordre de chevallierie, et veillerent
                    celle nuit au mostier.</p>
                    <p xml:id="d001l1670" n="4">Et a ll'endemain auques par tens, si fist Giflet Giz chevaliers, et Giz fist de sa main .IIII. chevaliers
                    ses conpagnons et lors dona riches rentes et grant maison.</p>
                    <p xml:id="d001l1671" n="5">Aprés ce que il fui en saisine de sa terre, et Giflet ot donéz le païs a Giz, sachiéz certainement qu'il
                    ne demora plus illec, ainz se mist en sa queste et entra en un chemin a la maison d'un riche vauvassor.</p>
                    <p xml:id="d001l1672" n="6">Illec descendi Giflet, que la nuit venoit, oscure.</p>
                    <p xml:id="d001l1673" n="7">Lors quant il fu descenduz, quatre vallet li ssaillent a l'encontre por lui aidier a dessa[r]mer, et puis
                    le prie que il veingne en la maison dou vauvassor, qui de chacce venoit en la conpangie de .IIII. vallet.</p>
                    <p xml:id="d001l1674" n="8">Lors quant il vit Giflet, il descent, et dist: ‹‹Sire, de ceste veneison averéz vos ennuit a souper, que
                    vos soiéz li tres bien trovéz!››.</p>
                </div2>
                <div2 xml:id="d001c147" n="CXLVII">
                    <head>CXLVII</head>
                    <p xml:id="d001l1675" n="1">‹‹[S]ire, font li vallet qui l'aidoient a desarmer, il sera avec nos en [297ra] nos ostel?</p>
                    <p xml:id="d001l1676" n="2">― Non sera, fait Hoton, ainz, sera avec moi.</p>
                    <p xml:id="d001l1677" n="3">― Puis que vos le voléz, fait chascuns des valléz, il viegne ceste nuit avec vos.</p>
                    <p xml:id="d001l1678" n="4">Mais a l'endemain sera por desjeüner avec nos››.</p>
                    <p xml:id="d001l1679" n="5">Et Giflet le creanta que ensint le fera il.</p>
                    <p xml:id="d001l1680" n="6">Et lé .IIII. vallet que de la chacce venoient avec li vauvessor pristrent lor veneison et s'en allerent
                    en la maisson d'un lecheor, et illec fu cuite, et la manja, que onques ne dona au vavessor ne tant ne
                    quant.</p>
                    <p xml:id="d001l1681" n="7">Li vauvessor porchacha tant que il dona a ssoper a Giflet et veneison et autre cosse asséz.</p>
                    <p xml:id="d001l1682" n="8">Mes aprés souper en fist venir sa feme et la fist asseoir aprés Giflet, et puis parole, et dist:</p>
                    <p xml:id="d001l1683" n="9">‹‹Danz chevaliers, or poéz veoir belle dame et cointe.</p>
                    <p xml:id="d001l1684" n="10">Certes, l'en vet disant que en moi est asséz belle forme d'ome.</p>
                    <p xml:id="d001l1685" n="11">Mes nos avons .IIII. filz si lait et si noir que est une mervuoille come il sont tex, que nos somes andox
                    auques bel.</p>
                    <p xml:id="d001l1686" n="12">Et encore en est asséz piz, que il sont si del tout ennoieus que onques mes ne firent aucune bontéz!››.</p>
                </div2>
                <div2 xml:id="d001c148" n="CXLVIII">
                    <head>CXLVIII</head>
                    <p xml:id="d001l1687" n="1">[L]ors regarde Giflet li .IIII. vallet que les aida a desarmer, que venuz estoient por lui deschaucier
                    au coucier.</p>
                    <p xml:id="d001l1688" n="2">Et quant il a une grant piecce regardéz, il parole, et dist:</p>
                    <p xml:id="d001l1689" n="3">‹‹Sire, ces .IIII. vallet, a cui sont il? ― Il sont a mont seneschal, ce respont li vauvessor.</p>
                    <p xml:id="d001l1690" n="4">― Por Saint Croiz, fait Giflet, vos li engendrastes, que il vos resemblent con se il fuissent estrai de
                    vos meïsmes!</p>
                    <p xml:id="d001l1691" n="5">Certes, il les porta ceste dame dedenz son cors! ― Taissiéz sire!, ce dit li vauvessor, que unques mes
                    ne me chouchai a la feme de mon seneschal, ne ma feme ne tieng je a pute!››.</p>
                    <p xml:id="d001l1692" n="6">Endementiers que il tenoient lor parlement, avint que li .IIII. noieaus vallet entrerent en l'ostel, avec
                    aus un grant tropeax di lecheor, et li seneschal i vint, et avec lui sa feme.</p>
                    <p xml:id="d001l1693" n="7">Lors comen[297rb]ce Giflet a regarder, et vit apertement que li .IIII. vallet noieaus estoient filz dou
                    seneschal et de sa feme.</p>
                    <p xml:id="d001l1694" n="8">Il ne tint plus parlement de cest chosse, ainz s'en allant a chouchier a sson lit.</p>
                    <p xml:id="d001l1695" n="9">Et le maitin se leva auques par tens, et li .IIII. vallet furent venuz au lever, et avoient aparoilliéz
                    por lui desgeüner.</p>
                    <p xml:id="d001l1696" n="10">Mas Giflet envoia querre li vauvessor et sa feme.</p>
                    <p xml:id="d001l1697" n="11">Et quant il furent venuz, si lor dist:</p>
                    <p xml:id="d001l1698" n="12">‹‹Vos estes engingnéz, sachiéz certainement que ces .IIII. vallet sont vos enfanz, et li autre .IIII.
                    noieaus sont de vos seneschal et de sa feme.</p>
                    <p xml:id="d001l1699" n="13">Et se vos le voléz savoir, si les provéz, et je les vos ensegnerai.</p>
                    <p xml:id="d001l1700" n="14">Or faites venir davant vos trestout vos homes, et masles et femes, et quant je vos demanderai vos enfanz
                    de part le roi Artus, donéz moi devant toz li .IIII. vallet noieaus sen contredit.</p>
                    <p xml:id="d001l1701" n="15">― Puis que vos le no conseilliéz, font andox, nos les otroions››.</p>
                    <p xml:id="d001l1702" n="16">Lors mande li bannier et fist crier et que trestuit viengnent, et masles et femes, por oïr que dira li
                    mesage dou roi Artus.</p>
                </div2>
                <div2 xml:id="d001c149" n="CXLIX">
                    <head>CXLIX</head>
                    <p xml:id="d001l1703" n="1">[Q]ue vos diroie? Tuit furent aünez en une piecce de terre que devant le maistre glise estoit.</p>
                    <p xml:id="d001l1704" n="2">Et lors fu Giflet en estant, e parole, et dist:</p>
                    <p xml:id="d001l1705" n="3">‹‹Danz Otton, a vos m'envoia li roi Artus, vos seingnor lige.</p>
                    <p xml:id="d001l1706" n="4">Il vos mande conme a sson home que vos li envoiéz trestoz vos .IIII. filz por lui servir.</p>
                    <p xml:id="d001l1707" n="5">Et se vos est tex que vos ne le voiléz envoier, il vos mande que vos vos en aléz fors de sa terre et de
                    son païs.››</p>
                    <p xml:id="d001l1708" n="6">Quant Giflet ot finé son parlement, Otton fu en estant, et dist:</p>
                    <p xml:id="d001l1709" n="7">‹‹Sire chevaliers, puis que mon seingnor li roi Artus m'envoie querre mes enfanz, je ne le puis trestorner.</p>
                    <p xml:id="d001l1710" n="8">Et se il mon cors meïsme envoiast querre, ne m'en esconderoie en nulle maniere deu monde.</p>
                    <p xml:id="d001l1711" n="9">Je sai bien que jamés ne le verrai››. Lors apelle ses enfanz, et dist:</p>
                    <p xml:id="d001l1712" n="10">[297va] ‹‹Venéz avant, que je vos baill a mon seingnor lo roi Artus››.</p>
                    <p xml:id="d001l1713" n="11">Quant la feme dou seneschal vit ce, elle fu corrocee, et dist a soi meïmes que ja ses enfanz ne iroient
                    ja a servir li roi Artus.</p>
                    <p xml:id="d001l1714" n="12">Et lors se mist avant, et dist:</p>
                    <p xml:id="d001l1715" n="13">‹‹Ha, pecheresse a Dex! Danz Oton, con je vos ai deceüz longuement!››.</p>
                    <p xml:id="d001l1716" n="14">Lors apelle ces .IIII. valléz qu'elle avoit par ses filz, et quant il furent venuz, elle dist:</p>
                    <p xml:id="d001l1717" n="15">‹‹Missire Otton, envoiéz ces .IIII. au roi Artus, que il sont vos filz, et laissiéz desormés ces autres
                    .IIII., qu'il n'apartienent de riens a vos.</p>
                    <p xml:id="d001l1718" n="16">Que vos diroie? Por aventure, quant vostre feme enfantoit, et je autresint, et je le vos fesoie enchangier
                    en berzuel, por ce que je voloit que ma porteüre fust chier tenue››.</p>
                </div2>
                <div2 xml:id="d001c150" n="CL">
                    <head>CL</head>
                    <p xml:id="d001l1719" n="1">[A] ceste parole lieve granz criz et granz noise, et tresuit dient que nus ne [se] porroient garder des
                    engin des femes.</p>
                    <p xml:id="d001l1720" n="2">Lors furent li .IIII. vallet a genous devant Giflet, et dient:</p>
                    <p xml:id="d001l1721" n="3">‹‹Sire, l'ore que vos venistes cehenz soit beneoite!››.</p>
                    <p xml:id="d001l1722" n="4">Et tant le prierent Oton et sa feme que il remest celui jors leenz.</p>
                    <p xml:id="d001l1723" n="5">Et a l'endemain se mist au chemin, au congiéz de Otton et de sa mesnie, et chevauce tant que il entra
                    en un grant chemin ferréz.</p>
                    <p xml:id="d001l1724" n="6">Il se mist dedenz, mes il n'ot guerres chevauchiéz que il encontra une damoiselle que aloit cerchant un
                    suen espervier.</p>
                    <p xml:id="d001l1725" n="7">Lors l'en demande se il avoit veüz, et Gifflet respont, et dist: ‹‹Damoiselle, je ne le vi, de voir le
                    sachiéz››.</p>
                    <p xml:id="d001l1726" n="8">Celle s'en vet avant, et Giflet chevauche son droit chemin.</p>
                    <p xml:id="d001l1727" n="9">Mes atant laisse li contes a parler de ceste aventure, et retorne a parlier de Lionel.</p>
                </div2>
                <div2 xml:id="d001c151" n="CLI">
                    <head>CLI</head>
                    <p xml:id="d001l1728" n="1">Or dit li contes que aprés ce que Lionel de Gaunes chevauchoit mat et pensis de [l']outrage que il avoit
                    fait a Boort, son [297vb] frere;</p>
                    <p xml:id="d001l1729" n="2">que il avoit mis a la mort Calogremans, un chevaliers de la cort le roi Artus et conpagnons de la Table
                    Reonde;</p>
                    <p xml:id="d001l1730" n="3">del mefet que il avoit fait de l'ermite, cui ll'avoit trenchié par mi, si se comença a humilier vers Dieu,
                    et dit que il se rendra au premier mostier qu'il trovera entrevoies.</p>
                    <p xml:id="d001l1731" n="4">Mais li enemis d'enfer, qui entor lui aloit por lui trinchiér et engingnier, quant il oï parler Lionel
                    a ssoi meïmes, que il dist qu'il se reudra au primier mostiers qu'il trovera il s'en ala avant et trova
                    un mostiers ou il aovit mainte religiose dame et de sainte vie.</p>
                    <p xml:id="d001l1732" n="5">Il s'en ala devant a l'abaesse en senblance d'ome, et portoit en son col une congnee de fer, et dist:</p>
                    <p xml:id="d001l1733" n="6">‹‹Dame, se je poïsse trover conpagnon que venist avec moi en cel bois, je couperoie tant de fust que per
                    toz cestui au vos n'avroiz asséz.</p>
                    <p xml:id="d001l1734" n="7">― Frere, fait l'abaesse, atendés tant ici que Damedex vos envoie aucune conpagnie que vos facce aiie,
                    que de fust avons nos grant soffrance››.</p>
                    <p xml:id="d001l1735" n="8">Endementiers que li enemis tenoit parlement a l'abaesse sorvint Lionel, tot a cheval.</p>
                    <p xml:id="d001l1736" n="9">Et quant il vit le mostier, il descent et s'en vet ou il vit les nonains outot celui de la congnee, et
                    dist:</p>
                    <p xml:id="d001l1737" n="10">‹‹Dames, ge offre mon cors a ceste religion, se vos me voléz recevoir, et servir vos en toz tens de ma
                    vie, por que je puisse fere penetence de mon pecchiéz.</p>
                    <p xml:id="d001l1738" n="11">― Danz chevaliers, fait l'abaesse, tex .XL. con vos estes avroit asséz que sostenir de la bessoingne de
                    ceenz.</p>
                    <p xml:id="d001l1739" n="12">Veéz cestui, que atent conpangon por aler couper fust.</p>
                    <p xml:id="d001l1740" n="13">― Je irai avec lui, fait Lionel, por ma penitence et por travallier mon cors en vostre servise et de ceste
                    sainte maison››.</p>
                    <p xml:id="d001l1741" n="14">Lors respont li enemis d'enfer, et dist: ‹‹Dame, or nos ferés rouingner les chevols, et seron convers
                    et frere de ceenz››.</p>
                    <p xml:id="d001l1742" n="15">Maintenant roogne l'abaesse l'un et l'autre, et li enemis d'enfer joint les buef au chars.</p>
                    <p xml:id="d001l1743" n="16">Mai[n]tenant s'en vont au bois andox ensenble por couper des fust, [298ra] et comença li enemis au coper.</p>
                    <p xml:id="d001l1744" n="17">Si en coupa si grant plantee que bien fu avis a Lionel que .C. chars ne le conduroit en maison.</p>
                    <p xml:id="d001l1745" n="18">‹‹Frere, fait Lionel, aidiéx moi a chargier cestui chars.</p>
                    <p xml:id="d001l1746" n="19">― Non ferai, fait cil, que je ne le doi pas fere, quant je l'ai coupéz››.</p>
                    <p xml:id="d001l1747" n="20">Lors comença Lionel a chargier le char, et quant il fu chargiéz, li enemis d'enfer parole, et dist:</p>
                    <p xml:id="d001l1748" n="21">‹‹Lionel, or m'atendéz ici dusque atant que je tornerai a toi.</p>
                    <p xml:id="d001l1749" n="22">― Volentiers vos ate[n]drai, biaus frere››, fait Lionel.</p>
                    <p xml:id="d001l1750" n="23">Lors s'aisist desouz un arbre.</p>
                    <p xml:id="d001l1751" n="24">Li enemis d'enfer s'en vet et conduist le char chargiéz de fust au mostiers.</p>
                </div2>
                <div2 xml:id="d001c152" n="CLII">
                    <head>CLII</head>
                    <p xml:id="d001l1752" n="1">[Q]ue vos diroie? Quant li enemis d'enfer fu au mostiers venuz, saichiéz certainement que l'abaesse li
                    vint a l'encontre avec une partie dé nonains, et li dist:</p>
                    <p xml:id="d001l1753" n="2">‹‹Bien veingnant! ― Dame, fait li enemis, je vieng ensint come celui qui a son conpaingnon perduz.</p>
                    <p xml:id="d001l1754" n="3">― Et coment fu ce, fait l'abaesse, que vos l'avéz perduz?››</p>
                    <p xml:id="d001l1755" n="4">― Puis que vos savoir le voléz, et je le vos dirai, ce respont li enemis d'enfer.</p>
                    <p xml:id="d001l1756" n="5">Dame, il est si prudome de congnee que il a coupéz plus de .C. chars de fust.</p>
                    <p xml:id="d001l1757" n="6">Toz cestui païs ne poroit user la moitéz.</p>
                    <p xml:id="d001l1758" n="7">Mas il est si luxurios qu'il ne pot demorer en ma conpaingnie sanz saoller sa luxure, ainz s'en est alléz
                    por trover aucune damoiselle››.</p>
                    <p xml:id="d001l1759" n="8">Quant l'abaesse oï ce, elle comence a ssorrire, et dist:</p>
                    <p xml:id="d001l1760" n="9">‹‹Se il ne puet est sanz conpaingnie de feme, vos li porchacciéz sa besoigne!</p>
                    <p xml:id="d001l1761" n="10">― Adonc, fait cil, me tornerai je por lui trover, et quant je l'averai trovéz et conduit en ceste part,
                    je vos pri que vos m'aidiéz a trover tel dame que tant facce envers lui que il ne part de ceenz››.</p>
                    <p xml:id="d001l1762" n="11">Et lors se retorne li enemis arriere, et la ou il trove Lionel, si li dist:</p>
                    <p xml:id="d001l1763" n="12">‹‹Biaus amis, fait li enemis, venéz au mostier, et sachiéz certainement qu'il nos estuet prendre chascuns
                    une des nonains dou mostier por saoller nostre luxurie.</p>
                    <p xml:id="d001l1764" n="13">Et vos prend[298rb]réz l'abaesse, qui tant est bele et cointe.</p>
                    <p xml:id="d001l1765" n="14">Et se ce non fessom, nos somes honiz››.</p>
                    <p xml:id="d001l1766" n="15">Quant Lionel oï ce, il comence a rrire, et puis dist:</p>
                </div2>
                <div2 xml:id="d001c153" n="CLIII">
                    <head>CLIII</head>
                    <p xml:id="d001l1767" n="1">‹‹[B]iaus frere, adonc serons nos mauvese moines! ― Freres, ce dit li enemis, sachiéz certainement que
                    ce est la meillor partie, et si vos dirai porquoi:</p>
                    <p xml:id="d001l1768" n="2">se l'abaesse se tient a vos, elle ne baera a autrui, et li mostiers en amendera mult durement, que l'abaesse
                    en fera governer mult les cosses et garder; que se elle bae a autrui, sachiéz certainement qu'ele donroit
                    les blés et totes l'autres chosses››.</p>
                    <p xml:id="d001l1769" n="3">Que vos diroie je? Tant li dist li enemis et tant et tant l'amonesta de celui pecchiéz que Lionel s'en
                    acorda a son dit, et dist:</p>
                    <p xml:id="d001l1770" n="4">‹‹Frere, je m'acort a ce que vos dites››.</p>
                    <p xml:id="d001l1771" n="5">Lors s'en vont andox au mostier, et quant [li enemis vit] l'abaesse, si li dist:</p>
                    <p xml:id="d001l1772" n="6">‹‹Dame, je vos ai conduit nos freres; pal tel convenant en est venuz que vos li donerés vos cors meïsme.</p>
                    <p xml:id="d001l1773" n="7">Et se vos en fait escondit, il s'en ira de ci e[n] tel liuz que vos ne le verroiz jamés››.</p>
                    <p xml:id="d001l1774" n="8">Quant l'abaesse, que joene e tendre estoit, oï ce, maintenant respont, et dist:</p>
                    <p xml:id="d001l1775" n="9">‹‹Puis que vos me ne conseilliéz, dite li que en ceste nuit couchera avec moi››.</p>
                    <p xml:id="d001l1776" n="10">Endementiers que il tenoit parlement, atant éz vos venir un chevaliers arméz de totes armes.</p>
                    <p xml:id="d001l1777" n="11">Quant li enemis le connuit qui li chevaliers estoit, il fu mult dolenz de sa venue.</p>
                    <p xml:id="d001l1778" n="12">Si cor a la dame erraument, et li dist:</p>
                    <p xml:id="d001l1779" n="13">‹‹Dame, cestui chevaliers qui or est venuz est larron et murtre: ne les soffreéz ceenz!››.</p>
                </div2>
                <div2 xml:id="d001c154" n="CLIV">
                    <head>CLIV</head>
                    <p xml:id="d001l1780" n="1">‹‹[P]uis qu'il est chevaliers, fait l'abaesse, je ne le porroie veer l'ostel en nulle maniere dou monde,
                    que li roi Artus, que cestui liuz fonda, et en dona les rentes por les chevaliers erranz, le comanda,
                    et dist que toz chevaliers fussent herbergiéz au besoing››.</p>
                    <p xml:id="d001l1781" n="2">Lors s'en vet l'abaesse et .IIII. dé nonains encontre li chevaliers et le fist descendre, puis les aida
                    a desarmer.</p>
                    <p xml:id="d001l1782" n="3">Et se aucuns venist avant que me demandast qui estoit celui chevalier, je li diroie que il fu Galaaz,
                    li tres bons [298va] chevaliers, li filz de Lancelot dou Lac, li neveu au riche Rois Pescheor.</p>
                    <p xml:id="d001l1783" n="4">Lors quant Galaaz vit li enemis d'enfer, si connuit, por la grace Damedex, que il n'estoit [se] mauvese
                    chose non, que mauvéz parlemenz avoit tenuz a l'abaesse.</p>
                    <p xml:id="d001l1784" n="5">Et quant il fu en pur le cors, il dist:</p>
                    <p xml:id="d001l1785" n="6">‹‹Dame, ou sont vos vallez? Car les faites venir ici››.</p>
                    <p xml:id="d001l1786" n="7">Et lors les apelle l'abaesse.</p>
                    <p xml:id="d001l1787" n="8">Mes li enemis d'enfer n'en i ossa metre son piéz.</p>
                    <p xml:id="d001l1788" n="9">Mes Lionel i vint [et] connut maintenant son neveu, mes il ne connut pas lui, por ce que il estoit reengiéz.</p>
                    <p xml:id="d001l1789" n="10">Et neporquant, mult le regarda, et li manda dont il fu néz, et Lionel respont, et dist:</p>
                    <p xml:id="d001l1790" n="11">‹‹Biaus sire, je fui néz de Gaunes››, et quant Galaaz oï ce, il connut apertemant que il estoit Lionel.</p>
                    <p xml:id="d001l1791" n="12">Et lors parole, et dist:</p>
                    <p xml:id="d001l1792" n="13">‹‹Biaus frere, fustes vos onques chevalier por nul tens?</p>
                    <p xml:id="d001l1793" n="14">― Oïl, fai Lionel, et chevaliers sui ancore, que je ne puis onques l'ordre laissier.</p>
                    <p xml:id="d001l1794" n="15">― Veïstes onques Lancelot dou Lac?, fait Galaaz.</p>
                    <p xml:id="d001l1795" n="16">― Je l'ai veü por mainte foiz, fait Lionel.</p>
                    <p xml:id="d001l1796" n="17">― Et qui vos dona consoill de roogner vostre chevol?, fait Galaaz.</p>
                    <p xml:id="d001l1797" n="18">― Celui mien conpainz, fait Lionel, qui la s'en va.</p>
                    <p xml:id="d001l1798" n="19">― Et qui vos dona conpaing[n]oz celui home?, fait Galaaz. ― Je le novai ici, fait Lionel.</p>
                    <p xml:id="d001l1799" n="20">― Non savéz que je sui?››, fait Galaaz.</p>
                    <p xml:id="d001l1800" n="21">Lors s'en voloit Lionel escondire, mes ce fu por noiant, que enmaintenant li redist Galaaz:</p>
                    <p xml:id="d001l1801" n="22">‹‹Biaus oncles, vos n'avéz fait chose qui soit con Dex ne con raison, que vos estes tonduz entre femes››.</p>
                    <p xml:id="d001l1802" n="23">Et endementiers que il tenoient parlement entr'aus, avint que .II. chevaliers descendirent devant le porte
                    dou mostier.</p>
                    <p xml:id="d001l1803" n="24">Et quant li enemis d'enfer vit venir ces .II. chevaliers, il saut a l'encontre, et dist:</p>
                    <p xml:id="d001l1804" n="25">‹‹Seingnor chevaliers, bien vegnant››. Et lors les aide a desarmer, et quant il furent desarmés, il s'en
                    vet por l'abeesse, et dist:</p>
                    <p xml:id="d001l1805" n="26">‹‹Dame, a vos ostel sont venuz .II. chevaliers.</p>
                    <p xml:id="d001l1806" n="27">Mes sachiéz certainemant qu'il sont enemis mortel de cellui qui en celle sale est herbergiéz.</p>
                    <p xml:id="d001l1807" n="28">Faites lo bien: donéz li por herbergier ceste nuit celle [298vb] chanbre la››.</p>
                    <p xml:id="d001l1808" n="29">Lors li fait doner l'abaesse les clés erraument.</p>
                </div2>
                <div2 xml:id="d001c155" n="CLV">
                    <head>CLV</head>
                    <p xml:id="d001l1809" n="1">[Q]uant li enemis d'enfer or prises les clés, il s'en vet ovrir la chambre et fist entrer les .II. chevaliers
                    dedenz.</p>
                    <p xml:id="d001l1810" n="2">Puis li fist aisier de totes choses, et quant il ont sopéz, li enemis d'enfer parole, et dist:</p>
                    <p xml:id="d001l1811" n="3">‹‹Seingnor chevaliers, en celle salle est herbergiéz un lecheor, et a l'endemain l'en menra un des freres
                    de ceenz por covrir sa mauvestié.</p>
                    <p xml:id="d001l1812" n="4">Mes se vos estes chevaliers de la Table Reonde, vos le devéz envaïr.</p>
                    <p xml:id="d001l1813" n="5">Si en navéz asséz raison, que il ne soferi que vos herberjastes ceste nuit avec lui, et si vos dirai porquoi:
                    se vos fuissiéz herbergiéz avec lui, il ne porroit ceste nuit gesir avec l'abaesse de ceenz!</p>
                    <p xml:id="d001l1814" n="6">― Por Sainte Croiz!, font li chavaliers, a ll'endemain en co[n]perra sa mauvestié!››.</p>
                    <p xml:id="d001l1815" n="7">De l'autre part, [Galaaz] fu mult assiéz au soper et la nuit au chouchier.</p>
                    <p xml:id="d001l1816" n="8">A ll'endemain monta Galaaz arméz de totes armes, et fist monter son oncle avec lui, et prist congié a
                    l'abaesse et as autres nonains de leenz.</p>
                    <p xml:id="d001l1817" n="9">Et li enemis d'enfer, que bien le matin s'esotit levéz, conme celui qui ne dort ne manue, si dist a li
                    .II. chevaliers qu'i s'esveillassent et allassent au chevaliers, qui s'en aloit, tant que li .II. chevaliers
                    s'armerent por fere agueit a Galaaz.</p>
                    <p xml:id="d001l1818" n="10">Lors quant il les vit venir andox, Galaaz se merveilla porquoi il venoient si hastement.</p>
                    <p xml:id="d001l1819" n="11">Si adreçça lor la teste de son cheval et mist son gleive desor le feutre, et li .II. chevaliers comencierent
                    a crier:</p>
                    <p xml:id="d001l1820" n="12">‹‹Bien estes saiges, chevaliers, que vos apparoilliéz de la joste, que sanz joste ne poéz vos escanper!››.</p>
                    <p xml:id="d001l1821" n="13">Lors hurte un d'aus son cheval des esperons et fiert Galaaz desor son escuz, mes il ne le remua mie de
                    la selle, et brisa son glaive.</p>
                    <p xml:id="d001l1822" n="14">Et Galaaz feri lui si durement desor son escuz que il li passa li escuz et li aubers, et le mist le fer
                    deu glaive par mi le senestre costéz, et l'enpeint a la terre desor la croppe de son cheval.</p>
                    <p xml:id="d001l1823" n="15">Et puis hoste s'espee dou [299ra] fuerre et se adrecce a l'autre chevaleirs, que li venoit a l'encontre,
                    et li dona amont desor li heaume si durement que, se celui chevaliers qui ferru [fu] li cox ne s'en fust
                    lanciéz a la terre, jamés d'ilec ne seroit escanpéz vis.</p>
                    <p xml:id="d001l1824" n="16">La bone espee chaï desor li col del cheval, si li trinche d'outre en outre.</p>
                    <p xml:id="d001l1825" n="17">Quant il a fait cé dous cox, il s'en vet et fist singnes a Lionel que aprés s'en aut, et il le suit a
                    esperon.</p>
                    <p xml:id="d001l1826" n="18">Et se aucuns venist avant qui me demandast qui furent andox li chevaliers, je li responderoie que li uns
                    estoit Gauvains, et li autres Agrevains son frere.</p>
                </div2>
                <div2 xml:id="d001c156" n="CLVI">
                    <head>CLVI</head>
                    <p xml:id="d001l1827" n="1">[Q]uant li enemis d'enfer vit abatuz andox li chevaliers, il s'en vient desor aus, et lor dist:</p>
                    <p xml:id="d001l1828" n="2">‹‹Seingnors chevalier, veé li lecheor qui s'en fuit.</p>
                    <p xml:id="d001l1829" n="3">Se croire me voléz, de l'outrage qu'il vos a fait vos devéz tenir a l'abatisse››.</p>
                    <p xml:id="d001l1830" n="4">Et lors s'en vont andox au mostier, et la ou il troverent l'abaesse, si lor dist:</p>
                    <p xml:id="d001l1831" n="5">‹‹Dame, qui fu li chevaliers qui erberja ceste nuit en celle sale?</p>
                    <p xml:id="d001l1832" n="6">― Seingnor, fait elle, il fu Galaaz, li tres bons chevaliers, li neveu dou roi Pelles››.</p>
                    <p xml:id="d001l1833" n="7">Et quant il oïrent ce, il regarderent l'un l'autre, et quant il se voloient tenir au rendu, il se s'en
                    estoit ja aléz.</p>
                    <p xml:id="d001l1834" n="8">‹‹Seingnors, fait l'abaesse, porquoi avéz vos guerre mortel a llui?</p>
                    <p xml:id="d001l1835" n="9">― Et non Deu, fait Gauvains, a llui n'avons nos ne guerre n'etrif.</p>
                    <p xml:id="d001l1836" n="10">Mes li renduz de ceenz nos fist entendanz que il estoit vos lecheor››.</p>
                    <p xml:id="d001l1837" n="11">Et lors aperçuit l'abaesse que il estoit un des enemis d'enfer.</p>
                    <p xml:id="d001l1838" n="12">Que vos diroie? Lors comença Agrevains a rregreter son cheval, et dist: ‹‹Honiz m'a Galaaz!››.</p>
                    <p xml:id="d001l1839" n="13">Et quant l'abaesse oï ce, elle parole, et dist:</p>
                    <p xml:id="d001l1840" n="14">‹‹Sire chvaliers, avant ier morut un chevaliers ceenz, dont nos avons le cheval››.</p>
                    <p xml:id="d001l1841" n="15">Lors li mostre un preal ou il manoit.</p>
                    <p xml:id="d001l1842" n="16">Agrevains s'en vet celle part et le mist le frain et la selle, et puis monta et comande les dames a Dex.</p>
                    <p xml:id="d001l1843" n="17">Atretel fist Gauvains, son frere, et chevauchent pensis et irez.</p>
                    <p xml:id="d001l1844" n="18">Et lors encontra par aventure .II. chevaliers que nov[299rb]ellament s'estoient mis en la queste dou Saint
                    Graal.</p>
                    <p xml:id="d001l1845" n="19">‹‹Et non Deu, fait Agrevains, puis que ces .II. chevaliers se sont enbatuz desor nos corroz, ja Dex ne
                    m'aït se il ne les conperont mult chier!››.</p>
                </div2>
                <div2 xml:id="d001c157" n="CLVII">
                    <head>CLVII</head>
                    <p xml:id="d001l1846" n="1">[A]grevains se mist avant et scrie li .II. chevaliers, et dist:</p>
                    <p xml:id="d001l1847" n="2">‹‹A jo[ster] vos convient andox a moi!››, et lors s'adrecce li uns encontre Agravains, son glaive mis
                    desol li feutre.</p>
                    <p xml:id="d001l1848" n="3">Mes lors quant il vient au jondre des gleives, li chevaliers qui venoit par le chemin failli a llui aerdre;</p>
                    <p xml:id="d001l1849" n="4">et Agrevains feri lui si duremant par mi le cors, et le glaive ala si en parfont, qu'il l'epeint dou cheval
                    a terre, tel atornéz qu'il n'a mestier de mire.</p>
                    <p xml:id="d001l1850" n="5">Lors passe outre et laisse corre a l'autre chevaliers, et le feri si durement que, voille ou non voille,
                    li chevalier li stuet vuidier les arçons et chaïr a la terre desor la cropee de son cheval.</p>
                    <p xml:id="d001l1851" n="6">Et quant il a parforniz son pondre, il retorne arriere, et vit que li chevaliers s'apareilloit de la bataille.</p>
                    <p xml:id="d001l1852" n="7">Il descent de son cheval, et prist son scuz par les enarmes, et hoste s'espee dou fuerre, et cort sus
                    au chevalier, et les conroie si durement qu'il li fist crier merciz.</p>
                    <p xml:id="d001l1853" n="8">Mes il fu si desloial et sanz petié que tot ce ne li valut, ainz li coupa la teste.</p>
                    <p xml:id="d001l1854" n="9">Et quant il a ce fait, il botte s'espee el fuerre et monte en son cheval, et puis dist a Gauvains:</p>
                    <p xml:id="d001l1855" n="10">‹‹Or deu cheuvauchier! Que se je truis entrevois aucuns des chevaliers del lingnage dou roi Ban de Benoïc,
                    coupés moi la teste se je n'en fas autretant››.</p>
                    <p xml:id="d001l1856" n="11">Et lors chevauchent andox le chemin ferréz.</p>
                </div2>
                <div2 xml:id="d001c158" n="CLVIII">
                    <head>CLVIII</head>
                    <p xml:id="d001l1857" n="1">[D]e l'autre part, entre Galaaz et son oncle Lionel chevaucherent tant que il vindrent a une fontaine,
                    et illec descendirent andox, et troverent letres escrites que jadisis i fist Merlins, que disoient:</p>
                    <p xml:id="d001l1858" n="2">‹‹Ici doit venir Galaaz, li tres bons chevaliers, et son oncle Lionel, reongiéz por la main d'une feme.</p>
                    <p xml:id="d001l1859" n="3">― Dex aide!, fait Galaaz, con celui Merlins fu sagge!</p>
                    <p xml:id="d001l1860" n="4">Se je ne me fusse mis en la queste dou [299va] Saint Graal, je me metroie en queste por lui trover, ou
                    mort ou vis, et feroie une proie[re] a Damedex, que il me donast a trover celui qui savoit la venue de
                    moi et de vos.</p>
                    <p xml:id="d001l1861" n="5">Et se je fusse tex que je tenisse parlement a lui, je ne demandroie plus a Damedex en cestui siecle.</p>
                    <p xml:id="d001l1862" n="6">― Dex aide! Fait Lionel, adonc laissiréz vos toz autres desduiz et vos prochainz parenz por tenir parlement
                    a llui?</p>
                    <p xml:id="d001l1863" n="7">― Oïl, fait Galaaz, que je ai trovéz mervoille de lui entrevoies.</p>
                    <p xml:id="d001l1864" n="8">Et se il ne fust de la partie [de] Nostre Seingnor Jehesu Crist, il ne porroit avoir dit ce que il en
                    a dit.</p>
                    <p xml:id="d001l1865" n="9">― Adonc fist madame dou Lac Ses ovres, quant elle le mist en tel leu ou nus ni puet aller a llui par nul
                    engning dou monde?</p>
                    <p xml:id="d001l1866" n="10">― Elle fist tel ovre, fait Galaaz, con a Celui plest que li donoit la science de savoir ce que elle set››.</p>
                    <p xml:id="d001l1867" n="11">Lors, quant il ot tenuz grant parlement, avint que une damoisselle vint a la fontaine por porter de ll'eive
                    en sa maison.</p>
                    <p xml:id="d001l1868" n="12">Et quant elle vit Lionel, que son heaume avoit hostéz et abatue sa ventaille, elle parole, et dist:</p>
                    <p xml:id="d001l1869" n="13">‹‹Sire, je voi apertement que vos estes prestes messe chantant.</p>
                    <p xml:id="d001l1870" n="14">Por ce vos pri que vos venéz doner penitence a ma mere, que en [ma] maison se muert dou mal de la mort››.</p>
                    <p xml:id="d001l1871" n="15">Lors comencent andox a rrire, et a chief de piecce respont Galaaz, et dist:</p>
                    <p xml:id="d001l1872" n="16">‹‹Damoiselle, aléz au mostiers, que a cestui avéz vos failliz››.</p>
                    <p xml:id="d001l1873" n="17">Lors se retorne la damoiselle arriere, et il s'entrebeisent et s'entrecomandent a Dex, et montent en lor
                    cheval.</p>
                    <p xml:id="d001l1874" n="18">Mes atant laisse li contes a parler de ceste aventure, et parole de Edrianz, li freres de Perceval li
                    Galoys.</p>
                </div2>
                <div2 xml:id="d001c159" n="CLIX">
                    <head>CLIX</head>
                    <p xml:id="d001l1875" n="1">En ceste partie dit li contes, [et] la veraie estoire le tesmongne dou Saint Graal, que [299vb] Adrianz
                    avoit esté devant Corbenic, et avoit jostéz au chevalier dou pont.</p>
                    <p xml:id="d001l1876" n="2">Mes tex fu l'aventure que il fu abatuz, ne puet metre le piéz dedenz Corbenic, la ou li Sainte Graal estoit.</p>
                    <p xml:id="d001l1877" n="3">Lors quant il vit que il n'avoit failliz, il se parti d'ilec corrocciéz et ploinz de maltalant, et prie
                    Damedex et toz li sainz que il trove entrevoies tel chevaliers que il li toille la vie.</p>
                    <p xml:id="d001l1878" n="4">Et lors se mist en un chemin et chevauça tant grant aleüre, maudisant l'ore que il fu néz.</p>
                    <p xml:id="d001l1879" n="5">Endementiers que il ch[e]vauchoit, corrocciéz et pleinz de maltalant, avint que il encontra .IIII. chevaliers
                    arméz de totes armes, et aprés eus venoient un chevaliers et une dame, andox lïéz a coe de dox chevax
                    par mi les guelles, le mains lïees deriere les dos.</p>
                    <p xml:id="d001l1880" n="6">Et quant Drianz les voit venir, et il regarde en mi le vis au chevalier lïéz, et conut apertement que
                    il estoit Guerreéz, li frere monseingnor Gauvains.</p>
                    <p xml:id="d001l1881" n="7">Celui Guerreéz estoit enemis mortex de Edrianz, li frere Perceval li Gallois.</p>
                    <p xml:id="d001l1882" n="8">Et noporquant, se il estoit son enemis mortel, dist il a ssoi meemes que por ce ne remandra il ne le soccorre
                    a cestui bessoing.</p>
                    <p xml:id="d001l1883" n="9">Lors escrie les .IIII. chevaleirs, et quant il s'orent escrier, il s'arestent et dient:</p>
                    <p xml:id="d001l1884" n="10">‹‹Danz chevaliers, que queréz? Que demandéz?››.</p>
                    <p xml:id="d001l1885" n="11">Drianz respont adonc, et dist: ‹‹Seingnors chevaliers, que vos a forfait cestui chevalier et ceste dame,
                    que vos conduites ensint lïéz?</p>
                    <p xml:id="d001l1886" n="12">― Il nos a tant forfait, fat li uns d'aus, que vos les verrés andox pendre par mi les gorge.</p>
                    <p xml:id="d001l1887" n="13">― Et qui les a ensint jugiéz? fait Adrianz, ― Nos les avons pris, et provéz lor forfait, et nos les avons
                    jugiéz.</p>
                    <p xml:id="d001l1888" n="14">Et nos les penderons a nos mains, de voir le sachiéz››.</p>
                </div2>
                <div2 xml:id="d001c160" n="CLX">
                    <head>CLX</head>
                    <p xml:id="d001l1889" n="1">‹‹[P]uis que vos estes ensint orgueillos, ce respont Drianz, conbien que cestui chevaliers est mon enemis
                    mortex, vos ne le pendréz ensint de legier con vos cuidiéz.</p>
                    <p xml:id="d001l1890" n="2">― Fi, deable! Ce respont chascun d'aus, par [300ra] vos ne remandra ja!</p>
                    <p xml:id="d001l1891" n="3">Certes, nos pandrom vos avec eaus!</p>
                    <p xml:id="d001l1892" n="4">― Adonc vos gardéz de moi!, fait Drianz.</p>
                    <p xml:id="d001l1893" n="5">Et lors se retorne arriere por prendre partie de terre, et mist son glaive desor le feurre, et hurte son
                    cheval des esperons, et s'adreçça envers li chevaliers.</p>
                    <p xml:id="d001l1894" n="6">Et quant il voit que uns d'aus se mist avant, il se lance envers lui et le feri si durement par mi l'escuz,
                    que il li passe d'outre en outre, et l'epeint si durement que il le rue dou cheval a terre, et descasseéz
                    et debrisséz mult malement.</p>
                    <p xml:id="d001l1895" n="7">Et puis s'adrecce a l'autre, que desor lui brissa son glaive, et si le feri par mi le gorge si durement
                    que il li passa la gorge d'outre en outre, et le prent come celui que asséz avoit force et cuer, et l'abat
                    a la terre navréz a mort.</p>
                    <p xml:id="d001l1896" n="8">Lors brise son glaive. Que vos diroie?</p>
                    <p xml:id="d001l1897" n="9">Quant li autre .II. chevaliers virent ce, il s'abandonent envers lui et le ferirent si durement que il
                    l'abatirent tot envers desor la croppe de son cheval, mas non pas a la terre, que il se tint a l'arçon,
                    et au passer que il firent fu rerornéz en sus la sselle.</p>
                </div2>
                <div2 xml:id="d001c161" n="CLXI">
                    <head>CLXI</head>
                    <p xml:id="d001l1898" n="1">[Q]uant Adrianz fu retornéz su la selle ensint con je vas ai contéz, il mist main a s'espee et se afiche
                    as arçons, et puis hurte son cheval des esperons.</p>
                    <p xml:id="d001l1899" n="2">Et la ou il trove andox li chevaliers, si en fiert un amont desor li heaume si durement que il li vet
                    parfendant li heaume et la cosfe de fer, si que li trenche li os dusque a la cerveille, et esort son cop,
                    et l'abat mort a la terre.</p>
                    <p xml:id="d001l1900" n="3">Et quant il [a] ce fait, il s'adrecce a l'autre chevaliers, que un grant cop li avoit donéz, et le feri
                    si durement amon desor li heaume, si asprement que il li fist plaie mortel.</p>
                    <p xml:id="d001l1901" n="4">Quant Adrianz ot Gurréz delivréz dou peril de la mort, il descent de son cheval et deslie la dame, et
                    puis li dist:</p>
                    <p xml:id="d001l1902" n="5">‹‹Dame, or deslïéz le chevalier se vos voléz, que je n'i metrai main en lui ne por bien ne por mal en
                    nulle maniere dou monde››.</p>
                    <p xml:id="d001l1903" n="6">Et quant [300rb] la dame fu desliee et se vit en sa libre puissance, elle fu tant liee et tant joieuse
                    que nulle plus.</p>
                    <p xml:id="d001l1904" n="7">Lors cort a sson ami et le deslie.</p>
                    <p xml:id="d001l1905" n="8">Et Adrianz monta en son cheval, et s'en vet par un sentiers a destre, et Gurreéz desarme le primiers chevaliers
                    que Drianz avoit abatuz, que encor estoit en vie et gisoit a la terre, et li done un si grant cop del
                    heaume meïmes que il li fist andox les iaus voler a terre.</p>
                    <p xml:id="d001l1906" n="9">Et ce fist por ce que il estoit le mariz a la dame.</p>
                    <p xml:id="d001l1907" n="10">Quant Adrianz ot un poi chevauchiéz par celui sentiers que je vos ai dit, il oï un corn soner, qui sonoit
                    defforceement.</p>
                    <p xml:id="d001l1908" n="11">Il scoute et oreille, et oït grant gratissier de chiens.</p>
                    <p xml:id="d001l1909" n="12">Et lors avint que un porc entra el seniters par ou Adrianz aloit.</p>
                    <p xml:id="d001l1910" n="13">Et quant il le vit venir, il descent de son cheval et hoste sa spee dou fuerre, et le feri par mi le chief,
                    si qu'il l'ocist devant ses spiéz.</p>
                    <p xml:id="d001l1911" n="14">Ne demora gueires que li ve[ne]ors s'enbati desor li pors, et lor comencent a soner de prise.</p>
                </div2>
                <div2 xml:id="d001c162" n="CLXII">
                    <head>CLXII</head>
                    <p xml:id="d001l1912" n="1">[Q]uant li chevaliers que en la chace estoient oïrent la voiz dou cors soner, il chevaucent celle part.</p>
                    <p xml:id="d001l1913" n="2">Mes lors quant il troverent que Drianz avoit occis le pors, il dient:</p>
                    <p xml:id="d001l1914" n="3">‹‹Certes, danz chevaliers, mors estes!</p>
                    <p xml:id="d001l1915" n="4">Mar pensastes d'entrer en nostre chacce!</p>
                    <p xml:id="d001l1916" n="5">― Dex aide!, fait Adrianz, seingnors chevaliers, vos estes trop orgueillos, et je vos di que unques d'orgueil
                    ne vint autrui se mal non.</p>
                    <p xml:id="d001l1917" n="6">Dont se vos le conparrés, il sera droit››.</p>
                    <p xml:id="d001l1918" n="7">Et lors saut Drianz en son cheval, et puis prist son glaive, et dist: ‹‹Or me faites le pis que vos poéz!››.</p>
                    <p xml:id="d001l1919" n="8">A celui point que li chevaliers se voloit mesler a Adrians, avint que Guerreéz, que montéz estoit, s'enbati
                    desor eaus.</p>
                    <p xml:id="d001l1920" n="9">Et quant il vit que Adrianz voloit lassier [corre] a un des chevaliers que tant l'avoient menaciéz, il
                    se mist entr'aus, et dist:</p>
                    <p xml:id="d001l1921" n="10">‹‹Adrianz, tu es mort, que ces .VI. chevaliers que ci sont ne vos semblera pas les .IIII. chevaliers qui
                    me conduissoient por apendre, la [300 va] o tu me delivras de recevoir honteuse mort!</p>
                    <p xml:id="d001l1922" n="11">Et je te delivrerai d'aus se tu me viaus creanter de conbatre tant a moi que je vienge de ton cors l'outrage
                    que tu ai fet a mon lingnage, ou tu vienge desor moi l'outrage que je ai fait au tuen.</p>
                    <p xml:id="d001l1923" n="12">― Laisse moi conbatre a ces .VI. chevaliers, fait Adrianz; et aprés celle bataille, tu me feras le piz
                    que tu porras››.</p>
                    <p xml:id="d001l1924" n="13">Et quant il a ce dit, il regarda et voit que uns des chevaliers venoit, son gleive mis desor li feutre,
                    son cheval esperonant.</p>
                    <p xml:id="d001l1925" n="14">Lors hurte Drianz son cheval des esperons et s'adrecce contre celui qui li venoit a l'encontre, et le
                    feri si durement desor son escuz que il l'abati a la terre desor la crope de son cheval, et puis s'adrecce
                    a un autre, et le feri en son venir de tel force que il le rue dou cheval a terre.</p>
                </div2>
                <div2 xml:id="d001c163" n="CLXIII">
                    <head>CLXIII</head>
                    <p xml:id="d001l1926" n="1">[Q]uant Guerreéz vit ce, il s'arreste et regarde Adrianz, que si bien le feissoit.</p>
                    <p xml:id="d001l1927" n="2">Et quant la dame vit que Guerreéz ne aidoit a Adrianz, si li dist: ‹‹Ha, chevaliers!</p>
                    <p xml:id="d001l1928" n="3">Or voi je bien apertement que tu es estrait dou fellon lingnage!</p>
                    <p xml:id="d001l1929" n="4">Cestui chevaliers vos delivra de recevoir honteuse mort, et tu le voi a tel meschief con de conbatre encontre
                    .VI. chevaliers!</p>
                    <p xml:id="d001l1930" n="5">Certes, tu es honiz! ― Dex hae la dame qui se coucera deléz toi!</p>
                    <p xml:id="d001l1931" n="6">Je sui celle que tu n'avras jamés part››.</p>
                    <p xml:id="d001l1932" n="7">Et lors se retorne arriere sanz parler.</p>
                    <p xml:id="d001l1933" n="8">Quant Guerreéz oï ce, il se retorne envers Drianz, et dist as autres chevaliers:</p>
                    <p xml:id="d001l1934" n="9">‹‹Seingnor, ceste bataille n'est pas vostre, elle est moie, de voir le sachiéz!</p>
                    <p xml:id="d001l1935" n="10">Tenéz vos en sus, qu'il est mon enemis mortex!››.</p>
                    <p xml:id="d001l1936" n="11">Et lors escrie Adrianz: ‹‹Gardéz vos de moi, que je vos desfi!››.</p>
                    <p xml:id="d001l1937" n="12">Quant li autre chevaliers virent que cellui chevaliers se metoit si en avant, il s'apoient desor lor escuz
                    et regardent que il fera.</p>
                    <p xml:id="d001l1938" n="13">Mes lors quant Drianz vit ce, il s'adrecce encontre Guerreéz et hurte son cheval des esperon, et Guerreéz
                    ausi encontre lui, son glaive mis desor li feutre.</p>
                    <p xml:id="d001l1939" n="14">Mes quant il vint au jondre des gleives, tex fu l'aventure que [300vb] andox les brisserent, et puis s'entrehurtent
                    dé cors et dé visages, si ss'entreportent a la terre, desor le croppe de son cheval.</p>
                </div2>
                <div2 xml:id="d001c164" n="CLXV">
                    <head>CLXV</head>
                    <p xml:id="d001l1940" n="1">[Q]ue vos diroie je? Quant li chevaliers se virent andox abatuz, il saillent en estant, et pristrent lor
                    escuz par les enarmes, et hostent lor espees dou fuerres, et s'entresaillent l'un l'autre si aspre et
                    si fellonessement</p>
                    <p xml:id="d001l1941" n="2">que en poi d'ore en covre la terre des eis de lor escuz et de chantiax de lor heaumes et des maille de
                    lor haubers, et aprés dou sanc que de lor cors en sailloit a la terre.</p>
                    <p xml:id="d001l1942" n="3">Mult regarda les chevaliers de la place celle bataille, et mult prist lor grant petiéz de Adrianz, que
                    ill envaïrent au comencement de [la] bataille.</p>
                    <p xml:id="d001l1943" n="4">Lors se mistrent tresuit entr'aus, et dient:</p>
                    <p xml:id="d001l1944" n="5">‹‹Restés seingnors chevaliers, ne faites plus, que asséz en avés fait!</p>
                    <p xml:id="d001l1945" n="6">Se vos estes enemis mortelx, ici ne sera finéz vos corroz.</p>
                    <p xml:id="d001l1946" n="7">En autre part vos troveréz, que asséz en porroiz faire! Laissiéz!</p>
                    <p xml:id="d001l1947" n="8">― Ha, seingnors chevaliers!, fait Drianz, ne le me tollés, que je li paierai sa deserte!››, et autretel
                    dist Guerreéz.</p>
                    <p xml:id="d001l1948" n="9">Mes li chevaliers ne li soufri pas, ainz les departi li uns da l'autre.</p>
                    <p xml:id="d001l1949" n="10">Guerreéz monte errauement en son cheval et se mist en un sentiers et Drianz se mist en un autre sentiers,
                    et li chevaliers de la chacce en un autre, et avec eaus li veneors, et en porterent le porc et les autres
                    veneison autresint.</p>
                    <p xml:id="d001l1950" n="11">Mes atant laisse li contes a parler de ceste avenutre, et parole de monseignors Yvains.</p>
                </div2>
                <div2 xml:id="d001c165" n="CLXV">
                    <head>CLXV</head>
                    <p xml:id="d001l1951" n="1">Or dit li contes, et la veraie estoire le tesmogne, que aprés ce que monseignor Yvains se fu partiz dou
                    cimitire, il trove une tombe que novellement estoit faite, ou il avoit letres escrites que disoient:</p>
                    <p xml:id="d001l1952" n="2">‹‹Ci gist li Roi Ban[301ra]demaguz de Gorre, que Gauvains, li niés dou roi Artus, occist››.</p>
                    <p xml:id="d001l1953" n="3">Et Yvains i plora desor la tonbe mainte lermes de parfont cuer, por pitiéz que il ot de lui.</p>
                    <p xml:id="d001l1954" n="4">Et atant se mist par mi un sentiers que conduisoit a Corbenic.</p>
                    <p xml:id="d001l1955" n="5">Et lors encontre un chevalier que novellement avoit esté en celui chastel.</p>
                    <p xml:id="d001l1956" n="6">Il venoit la teste desarmee, come celui que ne voloit encomencer ne joste ne bataille.</p>
                    <p xml:id="d001l1957" n="7">Mes quant il vit monseingnors Yvains, il parole, et dist:</p>
                    <p xml:id="d001l1958" n="8">‹‹Danz chevaliers, Dex vos saut››. Et monseingnor Yvains li respondi, et dist: que Dex le beneïe.</p>
                    <p xml:id="d001l1959" n="9">‹‹Ha, Dex!, fait li chevaliers, or pleüst il Damedex li toz puissanz que vos fustez celui que cels de
                    Corbenic desierre a veoir!</p>
                    <p xml:id="d001l1960" n="10">― Et cui desierre il a veoir?, fait missire Yvains.</p>
                    <p xml:id="d001l1961" n="11">― Sire, fait li chevaliers, ce est Galaaz, li filz Lancelot dou Lac, li nieus dou riche Roi Pescheors,
                    celui qui voit trestote lé richesse terreine devant lui.</p>
                    <p xml:id="d001l1962" n="12">― Fustes onques en son ostel?, fait missire Yvains, ― Oïl sire, ce respont li chevaliers, que la vit je
                    le plus riche tresor dou monde!</p>
                    <p xml:id="d001l1963" n="13">Sire, je vi a mé .II. oilz issir d'une chanbre un vallet qui portoit en ses mains un chandeler ou il avoit
                    plus de .XL. chandoille, totes allumees.</p>
                    <p xml:id="d001l1964" n="14">Aprés icellui vallet i vint une damoiselle qui en sa main en portoit li Saint Graal.</p>
                    <p xml:id="d001l1965" n="15">Sire, quant li vallet entra en la sale atoz les candoilles, il fu si grant luminaire que bien me fu avis
                    qui tote la salle fust esprise de feu.</p>
                    <p xml:id="d001l1966" n="16">Mes lors quant la damoiselle entra en la sale atoz li Saint Graal, il fu abatue la clarté des cierges
                    autressi come li soloil abat la clarté des estoilles!</p>
                    <p xml:id="d001l1967" n="17">Sire, de celui Saint Graal issoit si grant hodors con se totes les espices dou monde i fussent espandues
                    dedenz!››.</p>
                </div2>
                <div2 xml:id="d001c166" n="CLXVI">
                    <head>CLXVI</head>
                    <p xml:id="d001l1968" n="1">[Q]ue vos diroie? Chelui chevalier avoit nom Elys de Carefor, et estoit uns des bons chevalier dou monde,
                    et a Damedex et au siecle.</p>
                    <p xml:id="d001l1969" n="2">Et por sa debonereté avoit le Nostre Seingnor Jehesu [301rb] Crist soufert que il entrast dedenz Corbenic
                    por veoir le Saint Graal.</p>
                    <p xml:id="d001l1970" n="3">Et sachiéz certainement que il l'avoit bien deserviz.</p>
                    <p xml:id="d001l1971" n="4">‹‹Ha chevaliers!, fait monseignors Yvains, veïstes vos dedenz celui chastel nul des conpaingnons de la
                    Table Reonde?</p>
                    <p xml:id="d001l1972" n="5">― Sire, fait Elys, nenil.</p>
                    <p xml:id="d001l1973" n="6">Mes tant vos puis je bien conter que vit a mes .II. eilz monseignor Tristanz tres devant le pont abatre
                    .XL. chevaliers, et onques ne puet entrer en Corbenic, ne por proecce ne por enging que en lui eüst.</p>
                    <p xml:id="d001l1974" n="7">Si s'en ala corrocciéz et pleins d'ire et de maltalant››.</p>
                    <p xml:id="d001l1975" n="8">Mult se humile missire Ivains envers Elys, et tint grant parlement a llui, et aprés pristrent congié l'un
                    de l'autre.</p>
                    <p xml:id="d001l1976" n="9">Monseignors Yvains chevauche son chemins, et Helys le sien.</p>
                    <p xml:id="d001l1977" n="10">Mes il n'ot gueres chevauchiéz que il encontra Agrevains li Orgueillox.</p>
                    <p xml:id="d001l1978" n="11">Lors li escrie Agrevains, et dist:</p>
                    <p xml:id="d001l1979" n="12">‹‹Danz chevaliers, mettéz vos li heaume en teste, que rienz ne vos vaut l'escondire: a joster vos estuet!››.</p>
                </div2>
                <div2 xml:id="d001c167" n="CLXVII">
                    <head>CLXVII</head>
                    <p xml:id="d001l1980" n="1">[Q]uant Elys oï ce, il ne fait autre delaiance fors que il relace son heaume en sa teste et s'apareila
                    de la joste.</p>
                    <p xml:id="d001l1981" n="2">Et quant il vint au jondre des glaives, andonx s'entrefierent si durement que li un d'aus vola a la terra
                    par desor la croppe de son cheval: Helys passa outre et Agrevains gist pasméz.</p>
                    <p xml:id="d001l1982" n="3">Lors s'en vet autre Elys, que plus n'en fist, et chevauche son chemin.</p>
                    <p xml:id="d001l1983" n="4">Et quant Agrevains fu revenuz de pasmoison, in monte, corrociéz et pleins de maltalant.</p>
                    <p xml:id="d001l1984" n="5">De l'autre part ot missire Yvains tant chevauchiéz que il fu venuz devant li pont de Corbenic, ou li Saint
                    Graal estoit.</p>
                    <p xml:id="d001l1985" n="6">Lors avint que il se conbati a chevalier qui le pont gardoit.</p>
                    <p xml:id="d001l1986" n="7">Mes atant tiex fu l'aventure que monseignor Yvains i fu abatuz, dont il ne pot metre le piéz dedenz le
                    chastel ou li Saint Graal estoit.</p>
                    <p xml:id="d001l1987" n="8">Et ce fu por le pecchiéz que en lui estoit por la reine de Galvoie, que il gisoit a li carnelment.</p>
                    <p xml:id="d001l1988" n="9">Lors parti d'ilec, cor[301va]rociéz outre mesure, et chevaucha son chemin, que le conduist a un mostier
                    de l'entree dé Pirenéz.</p>
                    <p xml:id="d001l1989" n="10">Illec descent, et fu bien serviz et asiéz, que por son cors que por son cheval.</p>
                    <p xml:id="d001l1990" n="11">Et a ll'endemain parti d'ilec, et comanda les frere de leenz a Damedex, et se mist en un chemin et chevauche
                    tant que il s'enbati desor deus chevaliers que mult durement se conbatoient.</p>
                </div2>
                <div2 xml:id="d001c168" n="CLXVIII">
                    <head>CLXVIII</head>
                    <p xml:id="d001l1991" n="1">[L]a bataille de ces .II. chevaliers n'estoit pas parigal, que l'uns d'aus avoit estéz navréz li jors
                    devant, et ses plaiez estoient creveez, et saingnoit mult durement,</p>
                    <p xml:id="d001l1992" n="2">et de celle bataille meïmes estoit navréz desor la teste mult en parfont, et estoit si au desoz de la
                    bataille que il ne gardoit se l'ore non que son conpaingnon li trinchast la teste.</p>
                    <p xml:id="d001l1993" n="3">Lors se mist monseig[n]or Yvains entr'aus, et dist:</p>
                    <p xml:id="d001l1994" n="4">‹‹Ostéz, chevalier, ne faites plus! ― E non Deu!, fait celui qui au desus estoit de la bataille, danz
                    chevaliers, vos ne faites pas que sages!</p>
                    <p xml:id="d001l1995" n="5">Et si vos en apel de traïsson! Orendroit vos gardéz de moi!››.</p>
                    <p xml:id="d001l1996" n="6">Quant monseignor Yvains oï ce, il dit: ‹‹Danz chevalier, se vos ne fuissiéz conbatuz a cestui chevalier,
                    je ne vos quiteroie la parole por le moillor chastel de cestui païs.</p>
                    <p xml:id="d001l1997" n="7">Mes puis que conbatuz estes, je le vo squit.</p>
                    <p xml:id="d001l1998" n="8">― Ou conbatuz ou non conbatuz, vos estes venuz a la bataille! Ja de ci ne poéz escamper!</p>
                    <p xml:id="d001l1999" n="9">Toz mon corroz et toz mon maltalant sera ja corrocciéz desor vos, et vengiéz!››.</p>
                    <p xml:id="d001l2000" n="10">Lors monte li chevaliers desor son cheval, et prist un glaive qui illec estoit apoiéz, et s'adrecce envers
                    monseignor Yvains.</p>
                </div2>
                <div2 xml:id="d001c169" n="CLXIX">
                    <head>CLXIX</head>
                    <p xml:id="d001l2001" n="1">[Q]uant missire Yvains vit venir celui chevalier encontre lui son gleive baissiéz, il li adrecce la teste
                    de sson cheval, et mist son glaive desor li feutre.</p>
                    <p xml:id="d001l2002" n="2">Li chevaliers, qui venoit esperonant son cheval, brise son glaive desor li escuz de monseignor Yvains,
                    et missire Yvains fiert lui si durement que, voille ou non voille, li chevaliers li estuet vuidier li
                    arçons et chaïr a la terre par desor la croppe de son cheval et puis [301vb] passe outre por parfornir
                    son puindre.</p>
                    <p xml:id="d001l2003" n="3">Et quant il ot parforniz son poindre, il retorne arriere por veoir se li chevaliers quitast la bataille.</p>
                    <p xml:id="d001l2004" n="4">Mais il le trove aparoilliéz de la bataille, et li dist:</p>
                    <p xml:id="d001l2005" n="5">‹‹Danz chevaliers, il vos estuet conbatre a moi. Descendéz erraument, ou vos fuiéz de ci!</p>
                    <p xml:id="d001l2006" n="6">― Danz chevaliers, fait monseingnor Yvains, puis que vos voléz la bataille, je n'en puis mes.</p>
                    <p xml:id="d001l2007" n="7">Elle ne remaindra de la moie part››. Lors descent de son cheval, et prist son escuz par les enarmes, et
                    oste s'espee dou fuerre, et s'adrecce encontre li chevalier, que ja li venoit sa spee enpugnee.</p>
                    <p xml:id="d001l2008" n="8">Lors quant li chevaliers fu auques pres de lui, il giette un cop, et missire Yvains mist son escuz devant
                    son vis, et cellui chevaliers en fiert lui de tote sa force, dont sa spee entra dedenz pleine paume.</p>
                    <p xml:id="d001l2009" n="9">Et au sachier che li chevaliers fist, monseignor Yvains gietta son escuz a la terre, et cil le traïne
                    por aveoir s'espee.</p>
                    <p xml:id="d001l2010" n="10">Lors le ferri missire Yvains amont desor li heaume a dox mains de sa spee, et de tote sa force, que il
                    li parti li heaume et la teste en .II. moitiéz et l'abati mort a la terre.</p>
                    <p xml:id="d001l2011" n="11">Et [se] aucuns venist avant qui me demandast qui furent [li] .II. chevaliers qui se conbatoient, je li
                    responderoie que celui qui fu occis por la main de monseignor Yvains avoit nom Grimiels li Fors,</p>
                    <p xml:id="d001l2012" n="12">et li autres, que navréz estoit, avoit nom Graz li Ardiz, et se conbatoient andox por une damoiselle dou
                    païs, que andox amoient.</p>
                </div2>
                <div2 xml:id="d001c170" n="CLXX">
                    <head>CLXX</head>
                    <p xml:id="d001l2013" n="1">[Q]uant Graz vit morz son enemis, il fu liéz a desmesure, et s'en vient a quel que poine mercïer monseignor
                    Yvains.</p>
                    <p xml:id="d001l2014" n="2">Et missire Yvains li prochaça une lettiere chevaucherecce et le fist monter desus, et puis le conduist
                    a sson hostel.</p>
                    <p xml:id="d001l2015" n="3">De l'autra part, villeins troverent mort Grimiels.</p>
                    <p xml:id="d001l2016" n="4">Bien le conuit, dont il le conduistrent le cors a lor hostel.</p>
                    <p xml:id="d001l2017" n="5">Et quant si parent le virent mort, il furent corrocciéz outre mesure, et neporquant il mistrent en terre
                    [302ra] selonc la costume des mors.</p>
                    <p xml:id="d001l2018" n="6">Aprés ce que il fu mis en terre, et pristrent lors armes et monterent en lor chevax, et cuiderent veiraiement
                    vengier la mort de Grimiels.</p>
                    <p xml:id="d001l2019" n="7">Il furent .XII. chevaliers que chiés Graz furent venuz, mes il troverent la maison auques defensable,
                    que illec estoit monseignor Yvains et avec lui .VIII. chevaliers arméz de totes armes et montéx en bon
                    chevax.</p>
                    <p xml:id="d001l2020" n="8">Quant il virent ce, il se retornent arriere, et furent mult dolenz de celle avenure.</p>
                    <p xml:id="d001l2021" n="9">Que vos diroie? Illec fu missire Yvains .XV. jors entiers por defendre celui qu'il avoit garenti de mort.</p>
                    <p xml:id="d001l2022" n="10">Et lors quant il vit que il baoit illec por noiant, il prist congiéz et s'en ala, et se mist a un chemin
                    que conduisoit a un mostiers de nonains.</p>
                    <p xml:id="d001l2023" n="11">Illec avoit villains abatues le portes por trover vitailles, que en lor païs estoit entree la fammie si
                    grant que il ne troverent que mangier.</p>
                    <p xml:id="d001l2024" n="12">Et les nonains se defendoient, que par desor le clocchier que estoit sor l'eglise gittoient pierres poingnal.</p>
                    <p xml:id="d001l2025" n="13">Mes lor defense ne lé valoit riens, que les villains abatoient lé portes a la terre.</p>
                </div2>
                <div2 xml:id="d001c171" n="CLXXI">
                    <head>CLXXI</head>
                    <p xml:id="d001l2026" n="1">[Q]uant monseingnor Yvains vit ce, il descent de son cheval et escrie les villeins qu'il ne facent si
                    males ovres.</p>
                    <p xml:id="d001l2027" n="2">Et les villeins comencent a crier a lui, et dient:</p>
                    <p xml:id="d001l2028" n="3">‹‹Danz chevalier, ne vos metéz en nostre besoingne que, certes, vos le conparrois dou cors!</p>
                    <p xml:id="d001l2029" n="4">Se plus venéz en avant, vos estes mort! ― Vostre menace, fait missire Yvains, ne vos vaut››.</p>
                    <p xml:id="d001l2030" n="5">Et lors fiert l'un si durement que li passa li cors d'outre en outre, et li glaive feri en la porte et
                    le retint illec.</p>
                    <p xml:id="d001l2031" n="6">Si vos di certainement que lors fu feruz missire Yvains amont desor li heaume de .IIII. cox de hacches,
                    si durement que li estuet venir a genous.</p>
                    <p xml:id="d001l2032" n="7">Et neporquant il saut en estant, et oste s'espee dou fuer[302rb]re, et s'adricce as villains, et en feri
                    un si durement amont desor li chapiax de fer, si trinche li chapiax et la char et los dusque as denz,
                    et cil cheit toz morz estenduz.</p>
                    <p xml:id="d001l2033" n="8">Et uns des villeins se lance, et prist monseingnor Yvains a la traverse, et le cuide gittier a terre;</p>
                    <p xml:id="d001l2034" n="9">mes il li dona del pont de l'espee si durement par mi la boche, que il li fait .IIII. denz abatre a terre,
                    et .II. enn engluti, et cil fu en angoisce mortel.</p>
                    <p xml:id="d001l2035" n="10">Et lors se desvolupe missire Yvains des villeins, et puis en feri un autre par mi la potrine, et li fist
                    plaie mortel.</p>
                    <p xml:id="d001l2036" n="11">Et li autre villains virent ce, [si s'] en fuie et leisserent mort a la terre lors amis.</p>
                    <p xml:id="d001l2037" n="12">Quant l'abaesse et les nonains se virent deslivrees, elle descendirent dou cloccier et dou teit del mostier
                    et s'en vindrent a monseignor Yvains, et distrent:</p>
                    <p xml:id="d001l2038" n="13">‹‹Benoite soit l'ore que vos fustes nés››.</p>
                    <p xml:id="d001l2039" n="14">Que vos diroie? Lors quant monseignor Yvains se fu deslivréz des villeins, il desarme son cors et fu a
                    ostel la nuit et le jors aprés en celui mostiers.</p>
                    <p xml:id="d001l2040" n="15">Et a l'endemain s'en ala au congiéz de l'abaesse et dé nonains de leenz, et se mist en un sentier que
                    conduisoit a la foreste, et chevauche tant que il vint a une fontaine que deléz une roche sordoit.</p>
                    <p xml:id="d001l2041" n="16">Et quant il fu venuz, illec avoit .II. damoiselles que novellement estoient descendue, et ploroient andox
                    a chaudes lermes, et regrettoient la mort d'un chevalier, et disoient:</p>
                    <p xml:id="d001l2042" n="17">‹‹Ha, Gauvains, niés li roi Artus! Maleoit soit ton cors et l'ore que tu nasquist, quant tu si bons chevaliers
                    as ocis et mis a la mort!››.</p>
                    <p xml:id="d001l2043" n="18">Quant monseig[n]or Yvains fu descenduz de son cheval, il s'en vet as damoiselles qui ploroient, et dist:</p>
                    <p xml:id="d001l2044" n="19">‹‹Damoiselle, qui fu cellui chevalier que vos regretéz, que monseignor Gauvains occist?</p>
                    <p xml:id="d001l2045" n="20">― Si[re], fait une d'aus, il fu Yvains le Avoutres, qui en ceste foreste avoit eü honor de chevallerie
                    et desor touz li autres chevaliers que jamés i mist son [302va] piéz!</p>
                </div2>
                <div2 xml:id="d001c172" n="CLXXII">
                    <head>CLXXII</head>
                    <p xml:id="d001l2046" n="1">Quant monseignor Yvains oï nomer la mort de son frere, il comence mult durement a plorer, et maudist l'ore
                    que Gauvains fu néz.</p>
                    <p xml:id="d001l2047" n="2">Et lors quant les damoiseles oïrent ce que il disoit, comencent a demader que il estoit.</p>
                    <p xml:id="d001l2048" n="3">‹‹Je sui, fait il, Yvains, li frere de celui Yvains que vos regretéz››.</p>
                    <p xml:id="d001l2049" n="4">Et lors hoste son heaume de sa teste et abat sa ventaille, et plore et regrete son frere mult tendrement,
                    et dist:</p>
                    <p xml:id="d001l2050" n="5">‹‹Beaus frere, jamés ne serai Gauvains mon cosin mon ami, se je truis la corpe de vostre mort!</p>
                    <p xml:id="d001l2051" n="6">Et neporquant, ou corpe ou non corpe, il m'a apovri de vos et de moint autres chevaliers de la Table Reonde!››.</p>
                    <p xml:id="d001l2052" n="7">Tant plora Ivains son frere qu'il ot venir un chevaus, et ne demora gueires que li chevaus vint a la fontaine
                    por boivre.</p>
                    <p xml:id="d001l2053" n="8">Il regarde et voit desor celui chevax un chevaliers qui novellement estoit ocis, et une des damoiselles
                    saut en estant et prist le chevaus avec li chevalier occis, et regarde le chevalier, se il le puet conoistre
                    en nulle maniere.</p>
                    <p xml:id="d001l2054" n="9">Et tant le regarda en mi le vis que il le connuit tot apertement.</p>
                    <p xml:id="d001l2055" n="10">Lors escr[i]e enplorant: ‹‹Ha, laisse! Chaitive! Or doble la parte dou roi Artus!</p>
                    <p xml:id="d001l2056" n="11">Certes, cestui chevaliers fu uns des conpagnons de la Table Reonde!››.</p>
                    <p xml:id="d001l2057" n="12">Et quant monseignor Yvains oï ce, il s'en vet celle par et conuit apertement que il estoit Garis de Lanbale,
                    nieus dou roi Hernars de Lanbale, qui novellement estoit venuz a cort, et avoit estéz mult acointes de
                    Agravains li Orgueillos.</p>
                    <p xml:id="d001l2058" n="13">Lors le deslie por metre le deléz la fontaine.</p>
                    <p xml:id="d001l2059" n="14">Et endementiers que il s'appareilloit de ovrir une tonbe, sorvint un chevalier desor eaus, arméz de totes
                    armes et montéz sor un chevax fort et isnel.</p>
                    <p xml:id="d001l2060" n="15">Il conut monseignorz Yvains, qui desarméz estoit, et conuit li chevaliers mort.</p>
                    <p xml:id="d001l2061" n="16">Il retorna arriere et s'en vet a esperons.</p>
                    <p xml:id="d001l2062" n="17">Et lors regarde missire Yvains la plaie que li chevalier [302vb] avoit, et vit apertement que elle esainoit
                    autresi come se il novellement estoit blecciéz.</p>
                    <p xml:id="d001l2063" n="18">Et puis regarda que li chevaliers s'en aloit fuiant autresi come la foudre le chaçast.</p>
                    <p xml:id="d001l2064" n="19">Il crolla la teste, et puis ovri la tombe et i mis le chevaliers.</p>
                </div2>
                <div2 xml:id="d001c173" n="CLXXIII">
                    <head>CLXXIII</head>
                    <p xml:id="d001l2065" n="1">[Q]ue vos diroie je? Quant monseignor Yvains ot enfoïz le chevalier, il ferma sa ventaille, et puis relace
                    son heaume et monte en son cheval et comande les damoiselles a Dex, et se mist aprés dou chevalier que
                    s'en aloit fuiant.</p>
                    <p xml:id="d001l2066" n="2">Mes il n'ot gueres chevauchéz que il encontre un chevalier arméz de totes armes, que li dist:</p>
                    <p xml:id="d001l2067" n="3">‹‹Danz chevaliers, veïstes vos aler fuiant celui chevaliers que je encontrai orendroit?</p>
                    <p xml:id="d001l2068" n="4">Certes, je cuit que il a forfait a aucuns chevaliers de grant renomee.</p>
                    <p xml:id="d001l2069" n="5">― Chevaliers, fait missire Yvains, je l'encontrai, de voir le sachiéz, non pas le visages descovert, et
                    si ne sai que il est.</p>
                    <p xml:id="d001l2070" n="6">― Non?, fait cil. Puis que vos ne le savéz, et je le vos centerai: sachiéz certainement que il est Gauvains››.</p>
                    <p xml:id="d001l2071" n="7">Quant misire Ivains oï ce, il enbroche le chief, et puis dist au chevalier:</p>
                    <p xml:id="d001l2072" n="8">‹‹Dex facce que bien li conviengne de ceste queste, que certes, selonc mon avis, il en avra honte et renproche.</p>
                    <p xml:id="d001l2073" n="9">― Sire, fait l'autre chevalier, qui estes vos, s'il vos plest?</p>
                    <p xml:id="d001l2074" n="10">― Je sui, fait monseignor Yvains, uns des conpaingnons de la Table Reonde, et l'en m'apelle Yvains, li
                    filz dou roi Uriens.</p>
                    <p xml:id="d001l2075" n="11">― Adonc estes vos celui por cui je sui mis en ceste queste!, fait li chevaliers.</p>
                    <p xml:id="d001l2076" n="12">― Se vos estes mis en queste, fait missire Yvains, je ne sai se vos l'avéz fait por mon bien ou por mon
                    mal.</p>
                    <p xml:id="d001l2077" n="13">Dites moi vostre nom, fait missire Yvains.</p>
                    <p xml:id="d001l2078" n="14">― L'en m'apelle Aristoc li Fort, fait li chevaliers.</p>
                    <p xml:id="d001l2079" n="15">― Puis que vos estes Arristoc, fait missire Yvains, gardéz vos de moi, que je vos desfi, por ce que je
                    sai apertement que vos jurastes ma mort, et ce fu desor la tonbe de vos pere;</p>
                    <p xml:id="d001l2080" n="16">et encore deïstes que vos ne josterés jamés a nellui se vos ne me metéz a la mort primierement!</p>
                    <p xml:id="d001l2081" n="17">― Voirement en fi [303ra] je le sairement, fait Aristoc, et puis que trovéz vos ai, gardéz vos de moi››.</p>
                    <p xml:id="d001l2082" n="18">Que vos diraie je? Il se partirent l'un da l'autre por prendre terre, et puis s'entrevient a esperon,
                    lor gleive mis desor le feutre.</p>
                    <p xml:id="d001l2083" n="19">Mes lors quant il vint au jondre des espersons, il s'entrefierent si durement que il s'entreportent a
                    la terre par desor la croppe de son chevax.</p>
                </div2>
                <div2 xml:id="d001c174" n="CLXXIV">
                    <head>CLXXIV</head>
                    <p xml:id="d001l2084" n="1">[Q]uant il se virent andox abatuz a la terre, il furent mult corrociéz et pleins de mautalant, et neporquant
                    il saut andox en estrant et pristrent lor escuz par les enarmes et ostent lor espees dou fuerres et s'entresaillent
                    come enemis mortex.</p>
                    <p xml:id="d001l2085" n="2">Aristoc giette un cop et fiert monseignor Yvains amont desor li heaume si durement que il en tricha pleine
                    paume.</p>
                    <p xml:id="d001l2086" n="3">Et monseignor Yvains gietta un autre cop et feri Aristoc entre l'escu et lo col si durement que il li
                    trinche l'espaule senestre d'outre en outre.</p>
                    <p xml:id="d001l2087" n="4">Li escuz comença a pendoillier a toz le braz, et li sanc cort aval a la terre.</p>
                    <p xml:id="d001l2088" n="5">Lors se traist missire Yvains un poi en sus, et puis dist a Aristoc: ‹‹Se je ocis ton pere, ce fu por
                    defendre mon cors.</p>
                    <p xml:id="d001l2089" n="6">Je voi apertement que tu es mors. Ton braz en as perduz, et l'onor que tu avoies.</p>
                    <p xml:id="d001l2090" n="7">Mes faites le bien: va t'en de ci, se tu viaus sauver la vie. Se tu en faz plus, tu es morz››.</p>
                    <p xml:id="d001l2091" n="8">Quant Aristoc se vit ensint maangniéz, il fu tant corrociéz que nul plus. Il ne s'aprise sa vie une meaille;
                    mielz viaut illec morir que vivre!</p>
                    <p xml:id="d001l2092" n="9">Lors se lance a monseingnor Yvains et li done un cop amont desor li heaume si dur et si pesant que maugré
                    missire Yvains li estuet venir a genous.</p>
                    <p xml:id="d001l2093" n="10">Et se Aristoc ne fust ensi meangniéz, jamés missire Yvains ne fust d'ilec escanpéz vis.</p>
                    <p xml:id="d001l2094" n="11">Mes il avoit tant perduz dou sanc que il ne puet mes en avant, ainz li estuet chaïr a la terre sanz relever.</p>
                </div2>
                <div2 xml:id="d001c175" n="CLXXV">
                    <head>CLXXV</head>
                    <p xml:id="d001l2095" n="1">[Q]uant monseignor Yvains se vit a genouz [303rb] devant les piéz de celui que de riens ne l'amoit, il
                    fu mult durement espoentéz.</p>
                    <p xml:id="d001l2096" n="2">Et neporquant il saut en estant au plus esnellement que il onques puet, et s'adrecce vers Eristec, l'espee
                    drecciee encontremont.</p>
                    <p xml:id="d001l2097" n="3">Mes il le trove a la terre gisant morz, que l'arme li estoit partie dou cors.</p>
                    <p xml:id="d001l2098" n="4">Lors botte s'espee el fuerre, et monte en son cheval et se mist en un sentiers que conduissoit a un mostiers
                    que seoit en une petite isle.</p>
                    <p xml:id="d001l2099" n="5">Et chevauche tant que il fu venuz.</p>
                    <p xml:id="d001l2100" n="6">Ilec i avoit une barce, dont il mist enz son cheval et soi, et li ma[ri]niers le naja outre, et fu illec
                    auques bien receüz et aisiéz de totes celles choses que mestiers li fu.</p>
                    <p xml:id="d001l2101" n="7">Mes atant laisse li contes a parler de ceste aventure, et parole dou roi Marc de Cornoaille.</p>
                </div2>
                <div2 xml:id="d001c176" n="CLXXVI">
                    <head>CLXXVI</head>
                    <p xml:id="d001l2102" n="1">Or dir li contes, et la veraie estoire dou Saint Graal le tesmogne, que li roi Marc de Cornoaille avoit
                    passéz la mer.</p>
                    <p xml:id="d001l2103" n="2">Venuz s'en estoit el roiaume de Logres avec grant conpaingnie des chevaliers de son païs, et des homes
                    a piéz avoit il si grant plantéz, que de son païs que de sa soldee, que il avoit soumis toz li reaume
                    de Logres autresi come en eissil, et deroubéz en avoit il borc et chastel asséz.</p>
                    <p xml:id="d001l2104" n="3">Et se ne fust Galaaz, li tré bons chevaliers, que desor son ost estoit enbatuz et les avoit mis a desconfiture,
                    il avroit desertéz li rois Artus aques legierement.</p>
                    <p xml:id="d001l2105" n="4">Et ce n'estoit pas mervoilles, que li rois Artus n'avoit en sa conpagnie a celui point nus chevaliers
                    de pris, ainz s'en estoient trestuit mis en la queste dou Saint Graal.</p>
                    <p xml:id="d001l2106" n="5">Ce fu la chose porquoi li roi Artus ne issi ors de Camalot.</p>
                </div2>
                <div2 xml:id="d001c177" n="CLXXVII">
                    <head>CLXXVII</head>
                    <p xml:id="d001l2107" n="1">[Q]uant li rois Marc de Cornoaille fu desconfiz por la bonté de Galaaz, il s'en ala fuiant entre lui [303va]
                    et .C. chevaliers de Tintaiol, et furent tant, que de jor que de nuit, que il furent venuz a la Joiouse
                    Garde, ou il savoit que la roine Yselt estoit.</p>
                    <p xml:id="d001l2108" n="2">Il se herberja el borc del chastel.</p>
                    <p xml:id="d001l2109" n="3">Et a l'endemain auques par tens, avint que un chevaliers trespassoit devant la Joiouse Garde, et devant
                    lui chevauchoit .II. escuiers que chascuns portoit une lance en sa main, levee contremont, et avoit en
                    chascune lance fichee une teste d'ome.</p>
                    <p xml:id="d001l2110" n="4">Et a destre conduissoit chascuns un destriers tot covert de fer, et li heaume d'un chevaliers pendoit
                    devant les archons del chevax, et aprés aus venoient .II. autres escuers que portoient .II. escuz pertuiséz
                    et detrenchiéz en mainte liuz.</p>
                    <p xml:id="d001l2111" n="5">Et quant li chevaliers fu devant le chastel de la Joiouse Garde, il comande as uns des escuiers, qui portoit
                    uns des gleives ou il avoit unes teste fichees el somet, que il le laisse appoié au murs del chastel,</p>
                    <p xml:id="d001l2112" n="6">et li chevaus atache a uns aniaus de la porte, et puis dist au vallet qui portoit l'escu que il le leisse
                    illec.</p>
                    <p xml:id="d001l2113" n="7">Cil firent le comandament dou chevaliers erraument, et puis se mistrent aprés lui.</p>
                    <p xml:id="d001l2114" n="8">La novelle fu erraument contee devant la roine Yselt; et quant elle oï ce, tantost li chiet au cuer que
                    celle teste estoit d'aucum chevalier de grant renomee et de grant proecce, et maintenant apelle Gerrart
                    de Kamalot, que por son cors garder s'estoit mis en la Joiouse Garde:</p>
                    <p xml:id="d001l2115" n="9">‹‹Girarz, fait elle, or aprés a celui chevaliers, que la teste et le cheval et les armes d'aucun chevalier
                    en a laissiee apuiee au murs dou chastel!</p>
                    <p xml:id="d001l2116" n="10">Priéz li de part moi que il vos die de quel chevalier est la teste que il a laissie apuiee au murs, et
                    l'autre que il fait porter devant lui››.</p>
                </div2>
                <div2 xml:id="d001c178" n="CLXXVIII">
                    <head>CLXXVIII</head>
                    <p xml:id="d001l2117" n="1">[L]ors prist Girart ses armes, et puis monta en son cheval et se mist aprés dou chevalier au ferir des
                    esperons.</p>
                    <p xml:id="d001l2118" n="2">Et lors quant il l'ataint, il li escrie, et dist:</p>
                    <p xml:id="d001l2119" n="3">‹‹Sire chevaliers! La dame de celui chastel la vos mande et vos prie que vos me dites de cui est celle
                    teste [303vb] que vos feïstes apuier au murs del chastel, et les armes, et le cheval, et cele que vos
                    faites porter devant vos.</p>
                    <p xml:id="d001l2120" n="4">― Chevalier, fait il, puis que la dame dou chastel le viaut savoir, je le vos dirai:</p>
                    <p xml:id="d001l2121" n="5">cele teste la fu de Tristan de Leonois, et celle que vos veéz est celle de Lancelot dou Lac, et veéz ses
                    armes et son chevaux;</p>
                    <p xml:id="d001l2122" n="6">et cele de Tristanz en ai je laissié devant celui chastel, et son cheval autresint.</p>
                    <p xml:id="d001l2123" n="7">― Dex aide!, fait Girart, qui fu celui chevalier andox lé mist a la mort?</p>
                    <p xml:id="d001l2124" n="8">― Se vos le voléz savoir, fait li chevalier, et je le vos dirai: sachiéz certainement que il se conbatirent
                    andox a moi, l'un aprés l'autre.</p>
                    <p xml:id="d001l2125" n="9">Mes telx fu l'aventure que je les outrai andox.</p>
                    <p xml:id="d001l2126" n="10">M[es] il furent si ergueillox que ançois vostrent perdre lé testes que il se voussissent prisons fiancer.</p>
                    <p xml:id="d001l2127" n="11">― Or me dites, fait Girart, porquoi avéz vos la teste de Tristanz conduite ceste part?</p>
                    <p xml:id="d001l2128" n="12">Et celle de Lancelot ou faites vos portel? ― Puis que savoir le voléz, et je le vos conterai››.</p>
                </div2>
                <div2 xml:id="d001c179" n="CLXXIX">
                    <head>CLXXIX</head>
                    <p xml:id="d001l2129" n="1">‹‹[J]e aim une pucelle de mon païs, et elle moi. Por amor de li en ai je ce fait.</p>
                    <p xml:id="d001l2130" n="2">Lors quant je li aportai andox lé testes, si me comanda que l'une fust aportee a la Joiouse Garde et l'autre
                    a Kamalot.</p>
                    <p xml:id="d001l2131" n="3">Et quant je retornerai a li, si me donera s'amor.</p>
                    <p xml:id="d001l2132" n="4">― Puis que vos est tex, fait Girart, que vos aléz trinchant les moillors chevalier dou monde, je vos desfi
                    dou tot,</p>
                    <p xml:id="d001l2133" n="5">que je sai apertement que celle n'est pas la teste de missire Lancelot dou Lac, ne l'autre n'est pas celle
                    de monseignor Tristanz!</p>
                    <p xml:id="d001l2134" n="6">Et celle damoiselle ne vos aime de riens, que a Kamalot vos envoie!››.</p>
                    <p xml:id="d001l2135" n="7">Et quant Alchadoc s'oï desfier, il s'apareilla de la joste.</p>
                    <p xml:id="d001l2136" n="8">Que vos diroie? Lors quant il furent andox apparoilliéz, il leissent corre li un encontre l'autre, lor
                    glaive mis desol li feutre, et s'entrefierent si durement que li plus foibles chaï a la terre par desor
                    la croppe de son cheval.</p>
                    <p xml:id="d001l2137" n="9">Girart passe outre et Alkadoc chaï a la terre par desor la crop[304ra]pe de son cheval.</p>
                    <p xml:id="d001l2138" n="10">Quant Girarz ot parfo[r]ni son pondre, il retorne arriere, et vit li chevaliers s'appareilloit de la bataille.</p>
                    <p xml:id="d001l2139" n="11">Lors descent de son cheval et prist son escuz par les enarmes et s'adrecce au chevalier que ja li venoit
                    a l'encontre, s'espee levee contremont.</p>
                </div2>
                <div2 xml:id="d001c180" n="CLXXX">
                    <head>CLXXX</head>
                    <p xml:id="d001l2140" n="1">[Q]ue vos diroie? Il s'entrefierent si durement et s'entresaillent andox que en poi d'ore fu l'un au desus
                    et l'autre au desouz.</p>
                    <p xml:id="d001l2141" n="2">Girarz li done un cop desor li heaume si dur et si pesant que celui ne le puet sostenir, ainz chaï a la
                    terre tot envers.</p>
                    <p xml:id="d001l2142" n="3">Lors li saut Girarz sor le cors et li arrache li heaume de la teste et le giette en voie, et puis li abat
                    la ventaille et le menacce de la teste couper se il ne s'en vet en la prison de la roine Genevre et li
                    conte coment il en a ovréz d'andox chevaliers cui il dit que il porte les teste.</p>
                    <p xml:id="d001l2143" n="4">‹‹Sire, fait Alkadoc, ançois voill je que vos me coupés la teste que je die tex mensongne de telx .II.
                    chevaliers et tiex desloiauté con je vos ai faite!</p>
                    <p xml:id="d001l2144" n="5">― Puis que vos estes si desloiaux, fait Girarz, Dex ne m'aït se vos de ci escanperéz vif!››.</p>
                    <p xml:id="d001l2145" n="6">Lors li trenche la teste, voiant ses escuiers, que retorna arriere avec lui et conta la reine Ysolt la
                    desloiauté dou chevalier, et coment il avoit occis .II. chevaliers en traïson et puis disoit sa mensonge
                    que l'un estoit Lancelot et l'autre Tristanz.</p>
                    <p xml:id="d001l2146" n="7">Lors comença la reine Ysolt a rrire, et dist que paiéz [fu] selonc son servise.</p>
                </div2>
                <div2 xml:id="d001c181" n="CLXXXI">
                    <head>CLXXXI</head>
                    <p xml:id="d001l2147" n="1">[De] l'autre part, li roi Marc, que bien savoit que la roine Ysolt estoit en la Joiouse Garde, porchaçça
                    tant que il entra dedenz et prist la roine Ysolt et la conduist en la Co[r]noaille.</p>
                    <p xml:id="d001l2148" n="2">Il fu tant liéz et tant joieus de celle aventure que bien li fu avis que il [eüst] gaagnié demi le monde.</p>
                    <p xml:id="d001l2149" n="3">Lors quant il fu en Cornoaille, il manda a ses amis et lor conte [co]ment un chevalier l'avoit destornéz
                    a estre en saissine dou roiame de Logres, et puis lor conte coment il n'a menee sa feme, et coment il
                    est de li en saisine, [304rb] et coment il est de li aconte.</p>
                    <p xml:id="d001l2150" n="4">Et prie t[r]estuit que il soient bien de li, et que jamés ne li dient riens de ce que avenuz estoit.</p>
                    <p xml:id="d001l2151" n="5">Et il jurerent sor sains a maintenir, tout ensint conme il le prie.</p>
                    <p xml:id="d001l2152" n="6">La novelle cort par amont et par aval que la roine Ysolt est alee a Cornoialle.</p>
                    <p xml:id="d001l2153" n="7">Et endementiers que ceste novelle estoit si corue con je vos cont, deus chevaliers se conbatoient un jor
                    el roiaume de Logres por aucune querele que il avoient ensenble, et ce estoient li uns Ferguz et l'autres
                    Espinodés de la Joiouse Garde, tant que l'une estoit au desus et l'autres au desouz.</p>
                    <p xml:id="d001l2154" n="8">Si dist celui qui estoit au desouz: ‹‹Chevalier, prenons auques aleine, si te dirai entretant aucune novelle.
                    ― Et qui est vos, danz chevalier?, [fait] Ferguz.</p>
                    <p xml:id="d001l2155" n="9">― Je sui Espinodés de la Joiouse Garde. ― Or dites ce que vos plet, fa[it Fe]rguz.</p>
                    <p xml:id="d001l2156" n="10">― Or sachiéz certainement que lo roine Ysolt de Cornoaille s'en est allee››.</p>
                </div2>
                <div2 xml:id="d001c182" n="CLXXXII">
                    <head>CLXXXII</head>
                    <p xml:id="d001l2157" n="1">[Q]uant Ferguz oï ce, il en fu mult corrocciéz, et dist:</p>
                    <p xml:id="d001l2158" n="2">‹‹Or voi je bien apertement la mort de monseingnor Tristanz!</p>
                    <p xml:id="d001l2159" n="3">Dex face si qu'il ne le saiche, que ja la queste dou Saint Graal ne sera plus por lui maintenue!</p>
                    <p xml:id="d001l2160" n="4">Danz chevaliers, se Dex vos saut, ne le contés plus en avant, que se il savra la verité, ou il se partira
                    de la queste, ou il en mora de duel››.</p>
                    <p xml:id="d001l2161" n="5">Lors li creanta Espinodés que jamés n'en parlera, et Ferguz le quite de la bataille, et s'en vont andox
                    erbergier en un chastel, ou il furent auques bien receüz.</p>
                    <p xml:id="d001l2162" n="6">A l'endemain monterent andox a cheval et comanderent cels dou chastel a Dex, et puis entrerent andox en
                    un chemin que conduisoit a une foreste.</p>
                    <p xml:id="d001l2163" n="7">Et quant il orent un poi chevauchiéz, avint que il s'enbatirent desor un peron que departoient .II. voies.</p>
                    <p xml:id="d001l2164" n="8">Et lors se mist Ferguz en une voie et comanda li chevalier a Dex, et il lui, et puis entre en l'autre.</p>
                    <p xml:id="d001l2165" n="9">De l'autre part, la roine Ysolt apelle Brengein, sa damoiselle, et li dist:</p>
                    <p xml:id="d001l2166" n="10">‹‹Certes, [304va] Brengein, je me muir a duel, et si te dirai poquoi.</p>
                    <p xml:id="d001l2167" n="11">L'en sa par toz le monde que m'en sui venue en ceste part; Tristanz de Leonois n'en set nulle riens.</p>
                    <p xml:id="d001l2168" n="12">Je pri vos que vos envoiés en le reaume de Logres .XV. damoiselles, et se metent ça et la en lé forestes.</p>
                    <p xml:id="d001l2169" n="13">Il ne puet estre que une d'aus ne viengne en liuz ou Tristanz sera.</p>
                    <p xml:id="d001l2170" n="14">Et tant li die de par moi que il viengne ceste part.</p>
                    <p xml:id="d001l2171" n="15">― Dame, fait Bre[n]gein, je le ferai tot ensint con vos le comandés››.</p>
                </div2>
                <div2 xml:id="d001c183" n="CLXXXIII">
                    <head>CLXXXIII</head>
                    <p xml:id="d001l2172" n="1">[Q]ue vos diroie? Lors envoie Brengein .XV. damoiselles mesagieres el roiame de Logres, et li enchar[ge]
                    toz ce que vos avéz oïz que la roine Ysol li avoit dit.</p>
                    <p xml:id="d001l2173" n="2">De l'autre part, li rois Marc, que bien li estoit avis que la novelle estoit alee [en] mult contrees de
                    la roine coment elle estoit venue en Cornoaille,</p>
                    <p xml:id="d001l2174" n="3">et come Tristanz se metroit en grant fait por elle raenbrer, il envoie .XL. vallet par mi lé forestes,
                    et lor encharge que il dient entrevoies que la roine Ysolt morut a la quintaine que elle vint en Cornoaille.</p>
                    <p xml:id="d001l2175" n="4">Et tant s'en ala celle novelle que uns des valléz herbergia une nuit en un hostel ou monseignor Tristanz
                    estoit herbergiéz.</p>
                    <p xml:id="d001l2176" n="5">Et lors quant il orent soupéz, li vallet comença a conter dou roi Marc de Cornoaille aucune chose.</p>
                    <p xml:id="d001l2177" n="6">Lors prist Tristanz la parole, et dist:</p>
                    <p xml:id="d001l2178" n="7">‹‹Vallet, que vet l'en disant par mi Cornoaille de la reine Ysolt?</p>
                    <p xml:id="d001l2179" n="8">― Sire, fait li vallet, de li ne parole nullui, por ce que est morte››.</p>
                    <p xml:id="d001l2180" n="9">Et quant monseignor Tristanz oï ce, il fu mult espoentéz, et neporquant il parole, et dist:</p>
                    <p xml:id="d001l2181" n="10">‹‹Di moi, vallet, se Dex te saut, ou morut elle? ― Sire, fait li vallet, en Tintayol .XV. jors aprés sa
                    venue.</p>
                    <p xml:id="d001l2182" n="11">― Dex aide!, fait missire Tristanz, et qui la conduist en Tintayol? ― Li rois Marc››, ce dit li vallet.</p>
                    <p xml:id="d001l2183" n="12">Et quant monseingnor Tristanz oï ce, tantost li chiet el cuer que elle soit morte.</p>
                    <p xml:id="d001l2184" n="13">Lors li serre li cuers le ventre, et fu cheüz pasméz, [304vb] et fu en pasmoison tote celle nuit senz
                    parler.</p>
                </div2>
                <div2 xml:id="d001c184" n="CLXXXIV">
                    <head>CLXXXIV</head>
                    <p xml:id="d001l2185" n="1">[Q]uant li chevalier qui estoit sire de l'ostel vit le chevalier tel atornéz, il maudist li vallet que
                    celle novelle li a conté, et mult le menace se il le trove fors de l'ostel.</p>
                    <p xml:id="d001l2186" n="2">Lors comande a sa masnie que un lit soit fait erraument por chouchier Tristanz a ese, et il fu enmaintenent
                    fait.</p>
                    <p xml:id="d001l2187" n="3">Puis pristrent Tristanz e le choucherent eu lit ensint pasmés come il estoit.</p>
                    <p xml:id="d001l2188" n="4">A l'endemain auques par tens, avint que une damoiselle vint celle part por trover aucun mire, que en sa
                    maison avoit un chevalier navré mult malement.</p>
                    <p xml:id="d001l2189" n="5">E quant elle vit monseingnor Tristanz ensint pasméz, i s'en ala en un jardin, et trove une erbe, et le
                    mist dedenz la boche.</p>
                    <p xml:id="d001l2190" n="6">Maintenant comença Tristanz a parler, et demande son hoste, et dist: ‹‹Ou est li vallet que herbergia
                    ersoir ceenz, que novelle nos aporta de la reine Ysolt?</p>
                    <p xml:id="d001l2191" n="7">― Laissiéz, sire, fait la damoiselle, celle que l'erbette li mist en la boche, que en mon ostel est ore
                    endroit une damoiselle que conte novelle de celle roine, et qui vet cerchant Tristanz de Leonoys.</p>
                    <p xml:id="d001l2192" n="8">― Ha, damoiselle!, fait Tristanz, itant faites por moi que je li parle!››.</p>
                    <p xml:id="d001l2193" n="9">Lors s'en retorne la damoiselle a sson hostel, et conduist la damoiselle de Cornoaille a l'ostel ou missire
                    Tristanz estoit herbergiéz.</p>
                    <p xml:id="d001l2194" n="10">Et quant il la vit venir, si li saut a l'encontre, et dist: ‹‹Damoiselle, bien vegnant››,</p>
                    <p xml:id="d001l2195" n="11">et celle, que bien le connut, parole, et dist: ‹‹Sire, a vos m'envoie Brengein, la damoiselle de la roine
                    Ysolt.</p>
                    <p xml:id="d001l2196" n="12">Et vos mande de par li que vos veingniéz el roiaume de Cornoaille››.</p>
                    <p xml:id="d001l2197" n="13">Et lors mist main a s'amosniere et en traist une lettere et le seel de la roine Ysolt, et le dona a monseingnor
                    Tristanz.</p>
                </div2>
                <div2 xml:id="d001c185" n="CLXXXV">
                    <head>CLXXXV</head>
                    <p xml:id="d001l2198" n="1">[Q]uant il vit l'image de la roine Ysolt, il prist et comença a baisier l'image mult sovent et autresi
                    doucement con se il la tenist enbraccee, et puis a grant piecce brisa le seel et [305ra] comença a lire.</p>
                    <p xml:id="d001l2199" n="2">Si vos di apertement que, lors que il vit le saluz, il comence a plorer si durement que totes les letres
                    furent esfacees.</p>
                    <p xml:id="d001l2200" n="3">Que vos diroie? Quant il ot leües les letres, il comence a rrire, et dist:</p>
                    <p xml:id="d001l2201" n="4">‹‹Damoiselle, itant faites por amor de moi que vos retornéz arriere, et dist a Breingein que je serai
                    a la Pasque Florie dedenz li Morois, se Dex me gart d'engonbrier.</p>
                    <p xml:id="d001l2202" n="5">― Sire, fait la damoiselle, bailliéz moi vos letres.</p>
                    <p xml:id="d001l2203" n="6">― Non ferai, fait missire Tristanz, que je ne voill que nus le sache, que por aventure les letres porroient
                    cheoir en tex mains que l'en le savroit par toz.</p>
                    <p xml:id="d001l2204" n="7">― Or vos comant a Dex, fait la damoiselle. ― Alléz, fait il, en la garde de Celui que fist lo cel et la
                    terre, et que de sa fillie sa mere››.</p>
                    <p xml:id="d001l2205" n="8">Lors s'en vet la damoiselle d'une part, et monseingnor Tristanz prist ses armes et monta en son cheval,
                    et comande ses ostes a Dex et s'en vet de l'autre part.</p>
                    <p xml:id="d001l2206" n="9">Mes atant laisse li contes a parler de ceste aventure, et parole de Nestor de la Fontaine, li filz monseignor
                    Blioberis.</p>
                </div2>
                <div2 xml:id="d001c186" n="CLXXXVI">
                    <head>CLXXXVI</head>
                    <p xml:id="d001l2207" n="1">Or dit li contes que tant demora Nestor de la Fontaine en celui païs ou il savoit ses enemis, et que s'estoit
                    mis en queste por lui mettre a mort, qu'il se parti d'ilec por trover son pere et se mist en une foreste
                    que conduisoit a Bendirgan.</p>
                    <p xml:id="d001l2208" n="2">Quant il fu auques pres dou cha[ste]l, il encontra un chevalier arméz de totes armes et montéz en un cheval
                    fort et isnel.</p>
                    <p xml:id="d001l2209" n="3">Li chevaliers li escrie, et dit: ‹‹Sire chevalier, a jostel vos apel››.</p>
                    <p xml:id="d001l2210" n="4">Et lors s'apparoille Nestor de la joste, que bien savoit la costume des forestes.</p>
                    <p xml:id="d001l2211" n="5">Si vos di apertement que il s'entreferirent si durement que, voille ou non voille, lor estuet vuidier
                    andox [305rb] les arçons et chaïr a la terre par desor la croppe de lor chevax.</p>
                    <p xml:id="d001l2212" n="6">Tot primieremant se lieve Nestor en estant, et giette son escu devant son vis, et oste s'espee dou fuerre,
                    et s'adrecce au chevalier qui de ses armes s'apparoilloit.</p>
                    <p xml:id="d001l2213" n="7">Que vos diroie? Il s'entresaillent andox au trenchant de lor espees, et fu la bataille encomencee si dure
                    que li plus fort en ot asséz que sostenir.</p>
                    <p xml:id="d001l2214" n="8">Nestor de la Fontaine, que un des bons chevaliers dou monde estoit, gitta un cop au chevalier amont desor
                    li heaume, que tant quant la bone espee en prent, si en abati a la terre.</p>
                    <p xml:id="d001l2215" n="9">Et mort l'eüst a celui coup se la spee ne li fust tornee as mains.</p>
                </div2>
                <div2 xml:id="d001c187" n="CLXXXVII">
                    <head>CLXXXVII</head>
                    <p xml:id="d001l2216" n="1">[Q]uant li chevaliers que a llui se conbatoit vit que la spee trinchoit si mervoileusement, il se traist
                    un poi en sus, et dist:</p>
                    <p xml:id="d001l2217" n="2">‹‹Danz chevalier, mult bien trinche vostre spee.</p>
                    <p xml:id="d001l2218" n="3">Se je ne me sai garder de li, jamés armes ne me garentira!</p>
                    <p xml:id="d001l2219" n="4">― Chevalier, ce respont Nestor, se ma spee trenche bien, et vos est trop aspre!</p>
                    <p xml:id="d001l2220" n="5">Honiz seroie se je ne la tenisse enpungnee, que vostre asprecce me honiroie, ce sai je bien certainement.</p>
                    <p xml:id="d001l2221" n="6">― Danz chevalier, fait li chevaliers, je vos partirai un geu: ou vos me dites qui vos estes, ou je vos
                    dirai qui je sui.</p>
                    <p xml:id="d001l2222" n="7">Se je vos savrai de haut lingnage, si vos quiterai de la bataille;</p>
                    <p xml:id="d001l2223" n="8">et se vos n'en estes, donéz moi vostre espee et vos en aléz tot quitement, que de haut lingnagges estrait
                    ne troveréz vos nus plus de moi.</p>
                    <p xml:id="d001l2224" n="9">― Ensint me cuidéz vos trinchier?, fait Nestor.</p>
                    <p xml:id="d001l2225" n="10">Certes, par vos trincherie ne porteréz vos ma spee! Gardéz vos de moi, que je vos desfi.</p>
                    <p xml:id="d001l2226" n="11">― Danz chevalier, fait celui, vos m'avéz desfiéz, et si ne savéz que je sui.</p>
                    <p xml:id="d001l2227" n="12">― Puis que vos ne le m'avéz dit!, fait Nestor, ne je ne sui a mon avis de vos acointes!</p>
                    <p xml:id="d001l2228" n="13">― Ne puis je vostre nom savoir? ― Dites le moi, se vos voléz que je le sache››.</p>
                </div2>
                <div2 xml:id="d001c188" n="CLXXXVIII">
                    <head>CLXXXVIII</head>
                    <p xml:id="d001l2229" n="1">‹‹[D]anz chevalier, fait cil, oïstes vos onques nomer Meleagans, li filz li rois Bandemaguz de Goirre?</p>
                    <p xml:id="d001l2230" n="2">― Oïl, fait Nestor de la Fontaine, par mainte foiz l'oï je nomer.</p>
                    <p xml:id="d001l2231" n="3">― Se vos l'oïstes [nomer, vos oïstes] nomer cellui qui [305va] m'engendra en une damoiselle de cestui
                    païs.</p>
                    <p xml:id="d001l2232" n="4">Por amor de lui me fist elle nomer Meleaganz, et l'en me dit de sornom “li Felon”.</p>
                    <p xml:id="d001l2233" n="5">― Puis que “felon” estes, fait Nestor, gardéz vos de moi, que jamés ne terai plus parlement a vos:</p>
                    <p xml:id="d001l2234" n="6">ou vos vos en aléz tot quitement de ci, puis que vos aléz refusant la bataille, ou vos vos conbatéz tant
                    a moi que l'un de nos soit outréz!</p>
                    <p xml:id="d001l2235" n="7">― Danz chevalier, fait Meleaganz li Fellon, je me dot mult dou trinchant de vostre espee, et por li refus
                    je dou tot la bataille››.</p>
                    <p xml:id="d001l2236" n="8">Et quant il a ce dit, il monte et s'en vet a esperon.</p>
                    <p xml:id="d001l2237" n="9">Mes il n'ot guerez chevauchiéz que il l'abati mort a la terre missire Gauvains.</p>
                    <p xml:id="d001l2238" n="10">Or fu bien paiéz Meleaganz de sa fellonie.</p>
                    <p xml:id="d001l2239" n="11">Quant Nestor le vit aler, il botta s'espee el fuerre et monte en son cheval, et s'en vet par mi la foreste
                    cerchant son pere.</p>
                    <p xml:id="d001l2240" n="12">Et lors, droitement a ore de complie, avint par aventure que il encontra un chevalier que li dist:</p>
                    <p xml:id="d001l2241" n="13">‹‹Danz chevaliers, voléz vos la joste ou voléz vos herbergier?</p>
                    <p xml:id="d001l2242" n="14">― Sire, ce respont Nestor, li jors est a declin, et de joste vient l'en a la bataille, si ne porroit estre
                    par aventure menee a ffin, que li jorz seroit ja mesléz a la nuit.</p>
                    <p xml:id="d001l2243" n="15">Veéz la une tor ou nos porron herbergier, et a l'endemain ne vos faudrai ne de joste ne de bataille››.</p>
                </div2>
                <div2 xml:id="d001c189" n="CLXXXIX">
                    <head>CLXXXIX</head>
                    <p xml:id="d001l2244" n="1">‹‹[P]uis que vos estes [a ce] acordés, ce respont li chevalier, je l'otroi››.</p>
                    <p xml:id="d001l2245" n="2">Que vos diroi? Andox chevauchent li chevalier a la tor.</p>
                    <p xml:id="d001l2246" n="3">Et quant il furent venuz, il descedent de lor chevax.</p>
                    <p xml:id="d001l2247" n="4">Vallet corrent por eaus aidier desarmer.</p>
                    <p xml:id="d001l2248" n="5">Et quant il furent en pur le cors, li sire de leenz, que auques bel lé reçut andox, comença a rregarder
                    l'un et l'autre.</p>
                    <p xml:id="d001l2249" n="6">Et quant il les a asséz regardéz, il parolle, et dist:</p>
                    <p xml:id="d001l2250" n="7">‹‹Seingnor chevaliers, estes vos freres? ― Nenil, fait Nestor.</p>
                    <p xml:id="d001l2251" n="8">Onques mes ne encontrames l'uns de l'autres. ― Por la riens que vos plus amés, fait li sire de la tor,
                    coment estes vos apelléz?</p>
                    <p xml:id="d001l2252" n="9">― Sire, fait il, l'en m'apelle Nestor [305vb] de la Fontaine››.</p>
                    <p xml:id="d001l2253" n="10">Et quant l'autre chivaler oï nomer Nestor, il comence a plorer et a giter souspir de parfont.</p>
                    <p xml:id="d001l2254" n="11">‹‹Et non Deu, danz chevaliers, [fait] Nestor, porquoi ploréz vos? ― Je plor, fait cil, que je ai asséz
                    que plorer, que ensint avoit nom mon filz, que par mon pecchiéz je l'ocis.</p>
                    <p xml:id="d001l2255" n="12">― Et coment avéz vos nom?, fait Nestor. ― Je ai nom, fait il, Blioberis de Gaunes››.</p>
                </div2>
                <div2 xml:id="d001c190" n="CXC">
                    <head>CXC</head>
                    <p xml:id="d001l2256" n="1">[Q]uant Nestor oï nomer celui por cui il estoit tant travailliéz por lui trover, il se mist a genous,
                    et dist:</p>
                    <p xml:id="d001l2257" n="2">‹‹Sire, ma mere meïme m'envoie a vos, et me dist que vos m'engedrasts en li a une fontaine, et por ce
                    sui je appelléz Nestor de la Fontaine››.</p>
                    <p xml:id="d001l2258" n="3">Lors le prist Blioberis por la main et le relieve dé genoux et regalda et voit que il avoit en son doi
                    un anellet que sa mere li avoit donéz.</p>
                    <p xml:id="d001l2259" n="4">Il conut bien l'anellet, tant que por cellui anellet conut bien la damoiselle.</p>
                    <p xml:id="d001l2260" n="5">Et lors le baise et acolle et li fait feste mult grant, et dist: ‹‹Biaus filz, vos soiéz li tres bien
                    venuz!››.</p>
                </div2>
                <div2 xml:id="d001c191" n="CXCI">
                    <head>CXCI</head>
                    <p xml:id="d001l2261" n="1">[Q]ue vos diroie? Grant joie et grant feste fi entr'aus celui soir. Li sires de la tor les aisa de totes
                    chelle chosse que mestier lor estoit, et au souper et au couchier.</p>
                    <p xml:id="d001l2262" n="2">Et a ll'endemain, quant li jors fu esclariz, se lieve l'un et l'autre, et pristrent lor armes, et comande
                    li sire de la tor a Dex et li oirent bones aventures.</p>
                    <p xml:id="d001l2263" n="3">Lors se mistrent andox en un sentiers, et chevaucherent tant ensenble que il encontrerent un chevaliers
                    arméz de totes armes et montéz en un cheval fort et isnel.</p>
                    <p xml:id="d001l2264" n="4">Lors parole celui chevaliers mult orgueilleusement, et dist:</p>
                    <p xml:id="d001l2265" n="5">‹‹Seingnor chevalier, il vos estuet andox joster a moi, l'uns aprés l'autre.</p>
                    <p xml:id="d001l2266" n="6">Et puis que je avrai assaié le moillor josteor, si ssera la bataille entre moi et lui››.</p>
                </div2>
                <div2 xml:id="d001c192" n="CXCII">
                    <head>CXCII</head>
                    <p xml:id="d001l2267" n="1">‹‹[B]eaus filz, fait missire Blioberis, por ce que je voill veoir se vos estes entechiéz d'aucune bontéz
                    [306ra] de par le lingnage de Benoïc, voill je que vos jostéz a celui chevalier››. Quant Nestor de la
                    Fontaine oï ce, que son pere le voloit esprover, il fu tant liéz et tant joieus que nus plus.</p>
                    <p xml:id="d001l2268" n="2">Lors s'apparoilla de la joste au plus sagement que il onques puet, et l'autre chevaliers, que aparoilloiz
                    estoit, hurte son cheval des esperonz et leisse corre, son glaive mis desor li feutre.</p>
                    <p xml:id="d001l2269" n="3">Et quant Nestor le vit venir, il ne le refuse pas, ainz li adrecce encontre lui, son glaive abeissiéz.</p>
                    <p xml:id="d001l2270" n="4">Mes quant vient au jondre des glaives, il s'entrefierent si durement que, voille ou non voille, li moins
                    puissanz li estuet cheïr a la terre par desor la croppe de son cheval, tel atornéz qu'il n'a mestier de
                    mire: Nestor passe outre, et li chevalier chaï estenduz et morut erraument.</p>
                    <p xml:id="d001l2271" n="5">‹‹Por Sainte Crois!, fait missire Blioberis, au joster n'avéz vos failliz d'estre dou lignagge de Benoïc!››.</p>
                    <p xml:id="d001l2272" n="6">Et [se] aucuns venist avant qui me demandoit qui fu li chevalier que Nestor occist, je li respondroie
                    que il avoit nom Anterins del Pas Fonduz, un chevalier qui mult avoit estéz orgueillos, et filz avoit
                    esté d'une jaianz que jadis avoit estee en Nonberlande a l'ostel dou roi Richarz.</p>
                </div2>
                <div2 xml:id="d001c193" n="CXCIII">
                    <head>CXCIII</head>
                    <p xml:id="d001l2273" n="1">[Q]ue vos diroie? Lors quant celui chevalier fu morz, il chevaucent andox avant, et troven un sentiers
                    que novellement estoit batuz.</p>
                    <p xml:id="d001l2274" n="2">Lors entra en celui sentiers et trovent .II. chevaliers que se conbatoient si durement ensemble que il
                    estoient tel atornéz que il ne pooient neïs tenir lor espees en lor mains.</p>
                    <p xml:id="d001l2275" n="3">Et lors se mist missire Blioberis entr'aus, et dist: ‹‹Estéz, seingnor chevaliers!</p>
                    <p xml:id="d001l2276" n="4">Ne faites plus, que andox estes a tel venus que la mort vos est voisine!</p>
                    <p xml:id="d001l2277" n="5">Et li chevaliers se traist en sus l'uns de l'autre et s'apoient desor lor escuz.</p>
                    <p xml:id="d001l2278" n="6">‹‹Seingnor chevaliers, ce dit missire Blioberis.</p>
                    <p xml:id="d001l2279" n="7">Por quoi vos combatéz vos ensint?</p>
                    <p xml:id="d001l2280" n="8">― Danz chevaliers, fait [306rb] l'uns d'aus, nos somes conbatuz et conbatrons por une querelle que cestui
                    chevaliers que vos veéz la me met sus, que je ai occis un suen frere.</p>
                    <p xml:id="d001l2281" n="9">Si me sui si bien defenduz, que bien apert que je sui sanz cope.</p>
                    <p xml:id="d001l2282" n="10">Et sachiéz certainement que ceste bataille fu encomencee des lo maitin dusque a ceste ore que vos nos
                    avéz departiz.</p>
                    <p xml:id="d001l2283" n="11">Et se savoir voléz qui nos somes, si le vos dirai je: celui chevalier la est fiz de la seror ma mere››.</p>
                </div2>
                <div2 xml:id="d001c194" n="CXCIV">
                    <head>CXCIV</head>
                    <p xml:id="d001l2284" n="1">‹‹[S]eingnor chevalier, fait missire Blioberis, puis que vos estes cosins germains, leissiéz ester ceste
                    bataille, que asséz en avéz fet, et l'ore est ja alee de la bataille defenir››.</p>
                    <p xml:id="d001l2285" n="2">Lors respont l'autre chevalier, et dist:</p>
                    <p xml:id="d001l2286" n="3">‹‹Sire, sachiéz certainement que se je fusse certains que mon frere deüst resusciter, ne me conbatrai
                    je plus a llui, ainz li quit dou tot la bataille et la mort de mons frere.</p>
                    <p xml:id="d001l2287" n="4">― Puis que vos m'avéz quitéz, fait l'autre chevalier, voil je que vos saichiéz que je vos le jurerai sor
                    sains, que de la mort de vostre frere sui je sanz coupe.</p>
                    <p xml:id="d001l2288" n="5">Et si voil que vos saichiéz que se ces .II. chevaliers ne fussent enbatuz desor nos, si vos eüse je merci
                    criéz, que je estoie a tel menéz que neïs ma spee ne pooie je tenir, ne relever encontremont.</p>
                    <p xml:id="d001l2289" n="6">― Et non Deu, fait l'autre chevaliers, autretel vos di je de moi: que, sainz faille, quant je vit cist
                    chevalier venir desor nos, bien me fu avis que Damedex et toz li sains fussent descendu entre nos!››.</p>
                    <p xml:id="d001l2290" n="7">Lor ostent andox lor heaumes et s'entrebaisent plus de .X. foiz.</p>
                    <p xml:id="d001l2291" n="8">Et se aucuns venist avant qui me demandoit qui furent li chevaliers et coment il estoient apelléz, je
                    lor respondroie que l'uns avoit nom Gosmerins li Blanz, et li autre Ugier li Grailes.</p>
                </div2>
                <div2 xml:id="d001c195" n="CXCV">
                    <head>CXCV</head>
                    <p xml:id="d001l2292" n="1">[Q]uant il furent entrebaisiéz, il montent en lor chevax et prient monseingnor Blioberis et Nestor son
                    filz que il herbergent andox avec aus, et missire Blioberis l'otroie.</p>
                    <p xml:id="d001l2293" n="2">Lors se mistrent en un sentiers que conduisoit a [306va] l'ostel de Gosmerins li Blanz, celui cui li frere
                    avoit esté occi, et chevaucerent tant que il furent venuz tuit et quatre.</p>
                    <p xml:id="d001l2294" n="3">Lors descent Gosmerins et escrie sa masniee, que ja estoit asis au soper.</p>
                    <p xml:id="d001l2295" n="4">Et quant il oïrent lor seingnor escrier, il saillent en la cort et aident li desarmer.</p>
                    <p xml:id="d001l2296" n="5">Mes lors quant il conurent Ugiers, il comencerent trestuit a crier et a regratier Sanson li Blanc.</p>
                    <p xml:id="d001l2297" n="6">― Taisiéz!, fait Gosmerins, que il s'en est bien esloiautéz voiant ces .II. chevaliers que il en est sanz
                    corpe››.</p>
                    <p xml:id="d001l2298" n="7">Et quant il oïrent ce, il furent en pes.</p>
                </div2>
                <div2 xml:id="d001c196" n="CXCVI">
                    <head>CXCVI</head>
                    <p xml:id="d001l2299" n="1">[Q]ue vos diroie? Il furent desarméz et l'eive lor fu donee, et s'aisistrent au soper.</p>
                    <p xml:id="d001l2300" n="2">Et quant il orent mangiéz por loisir et les tables furent levees, il se lievent et un et autre, et furent
                    couchiéz mult a ese.</p>
                    <p xml:id="d001l2301" n="3">Et a l'endemain bien matin, entre monseingnor Blioberis et Nestor de la Fontaine pristrent lor armes et
                    monterent en lor chevaus et les conmandent trestuit a Dex, et il li oirent bones avenures.</p>
                    <p xml:id="d001l2302" n="4">Lors se mistrent andox en un seniters et chevauchent tant que il s'enbatirent desor .II. voies.</p>
                    <p xml:id="d001l2303" n="5">Lors hoste monseingnor Blioberis son heaume, et atretel fist Nestor, et s'entrebaisent andox asséz.</p>
                    <p xml:id="d001l2304" n="6">‹‹Biaus filz, fait missire Blioberis, je ne te puis plus tenir en conpaingnie, que je sui en la queste
                    de la Saint Graal. Si te comant a Damedex.</p>
                    <p xml:id="d001l2305" n="7">― Pere, ce respont Nestor, des ore mes me metoie en celle queste meïsme››.</p>
                    <p xml:id="d001l2306" n="8">Alors se mist chascuns en son sentiers par trover le Saint Graal.</p>
                    <p xml:id="d001l2307" n="9">Mes atant laisse li contes a parler de ceste aventure, et parole de Kiex le Seneschal, que ot la langue
                    villaine desmesureement.</p>
                </div2>
                <div2 xml:id="d001c197" n="CXCVII">
                    <head>CXCVII</head>
                    <p xml:id="d001l2308" n="1">Or dit li contes que tant se travailla Kiex li Senesc[306vb]hal que il fu venuz devant Corbenic, ou il
                    savoit que li Saint Graal estoit.</p>
                    <p xml:id="d001l2309" n="2">Mes qant lors il voloit monter desor le pont, un chevalier li leisse corre et le feri si durement que,
                    voille ou non voille, Kiex li Seneschaus li estuet vuidier les arçons et cheïr a la terre mult fellonessement.</p>
                    <p xml:id="d001l2310" n="3">Quant li chevalier dou pont ot parforni son poindre, il se remet dedenz la forterecce dou pont.</p>
                    <p xml:id="d001l2311" n="4">Et quant Kiex le Seneschax se vit abatuz, il fu si durement corrocciéz qu'a pou qu'il ne enrajoit de duel
                    et de corroz.</p>
                    <p xml:id="d001l2312" n="5">Il saut en estant et monte en son cheval, et s'en vet plorant des ielz.</p>
                    <p xml:id="d001l2313" n="6">Et lors encontre un chevaliers arméz de totes armes que li escrie, et dist:</p>
                    <p xml:id="d001l2314" n="7">‹‹Danz chevaliers, a joster vos estoit a moi!</p>
                    <p xml:id="d001l2315" n="8">― Puis que a la joste m'apelléz, fait Kiex, et je sai apertement que entrer en Corbenic ai je failliz
                    dou toz, ja sera vengiéz mon corroz desormés!››.</p>
                    <p xml:id="d001l2316" n="9">Lors laisse corre au chevalier, son glaive baissiéz, et mis desor le feutre, et son cheval esperonant,
                    et li chevalier encontre lui en fait autretant.</p>
                    <p xml:id="d001l2317" n="10">Mes lors quant il vient au jondre des glaives, tel fu l'aventure que li chevaliers failli a llui aerdre,
                    et il le feri si durement desor son escuz que, voille ou non voille, li chevalier li estuet cheïr a la
                    terre par desor la croppe de son cheval.</p>
                    <p xml:id="d001l2318" n="11">Lors passe outre Kiex por parfornir son poindre, et puis revient arriere et trove li chevalier que ja
                    estoit relevéz en estant.</p>
                    <p xml:id="d001l2319" n="12">Lors descent Kiex de son chevaux, et puis prist son escuz par le enarmes et oste s'espee dou fuerre, et
                    s'adrecce au chevalier.</p>
                </div2>
                <div2 xml:id="d001c198" n="CXCVIII">
                    <head>CXCVIII</head>
                    <p xml:id="d001l2320" n="1">‹‹[D]anz chevaliers, fait Kiex, vos m'apellastes a la joste et je vos apelle a la bataille.</p>
                    <p xml:id="d001l2321" n="2">― Se je fu fol, fait li chavalier, de la bataille apeller, je serai ore sagge del refuser.</p>
                    <p xml:id="d001l2322" n="3">A vos ne me conbatrai je por nulle rienz dou munde, que je vos ai trovéz si dur et si aspre de la joste
                    que je ne vos quier esagier de la bataille››.</p>
                    <p xml:id="d001l2323" n="4">Et quant Kiex le Seneschaux oï ce, il monte et s'en vet corrociéz et pleins d'ire, por ce que il sa[307ra]voit
                    certainement que il avoit failliz l'onor dou Saint Graal.</p>
                    <p xml:id="d001l2324" n="5">Et se aucuns venist avant qui me damandast qui li chevalier que Kiex avoit abatuz [estoit], je li respondroie
                    que il avoit nom Rubers li Frison, qui fu filz de Salatriz de Frise.</p>
                    <p xml:id="d001l2325" n="6">Celui Robers amoit une damoiselle dou borc de Corbenic qui asséz estoit belle, et fillie estoit d'une
                    riche vauvessor.</p>
                    <p xml:id="d001l2326" n="7">Quant il vit que Kiex s'en fu alléz, il monte en son cheval et s'en vet veer sa dame.</p>
                    <p xml:id="d001l2327" n="8">Si vos di apertement que el savoit ja que il estoit abatuz.</p>
                    <p xml:id="d001l2328" n="9">‹‹Rubert, fait elle, voléz vos que je mette en prison le chevalier que vos encontrastes devant le manoir
                    mon pere? ―</p>
                    <p xml:id="d001l2329" n="10">Dame, fait li chevalier, je vi abattre monseingnor Tristanz.</p>
                    <p xml:id="d001l2330" n="11">― Se vos le veïstes abattre, fait la damoiselle, que fait a ce? Ja por ce n'estes vos aquités de la joste
                    que vos avés perdue dou chevalier qui la s'en va!</p>
                    <p xml:id="d001l2331" n="12">Honie soit la damoiselle qui son cuer vos donra ou quil por amor vos amera!››.</p>
                    <p xml:id="d001l2332" n="13">Et quant li chevalier oï ce, il broche la teste et ne dist ne ce [ne] quoi.</p>
                    <p xml:id="d001l2333" n="14">De l'autre part, Kiex le Seneschaus se mist en un sentiers et chevauche tant que il encontra .IIII. chevaliers
                    arméz de totes armes, et monté en bons chevax.</p>
                    <p xml:id="d001l2334" n="15">Et Kiex aloit senz aume et abatue sa ventaille, por le chalor que grant estoit.</p>
                    <p xml:id="d001l2335" n="16">Quant li .IIII. chevalier veoient venir Kiex, il conurent maintenant, et distrent entr'aus:</p>
                    <p xml:id="d001l2336" n="17">‹‹Veéz la venir celui qui trestuit vont gabant devant le roi Artus!</p>
                    <p xml:id="d001l2337" n="18">― Certes, fait l'un d'aus, ses gaberies ne li vaudra que il ne soit pris et lïéz et donéz a Ligiromelanz,
                    que si durement les het, que je sai apertement que il le fera escorcier››.</p>
                    <p xml:id="d001l2338" n="19">Et quant il a ce dit, il escrie a Kiex, et dist: ‹‹Danz chevaliers, je vos apel a la joste et de la joste
                    a la bataille››, et quant il a ce dit, il mist son glaive desol le feutre.</p>
                    <p xml:id="d001l2339" n="20">Quant Kiex oï li chevaliers que a la joste l'apelloit, il ferme sa ventaille et puis lacce son he[307rb]aume
                    et s'apareille de la joste.</p>
                    <p xml:id="d001l2340" n="21">Que vos diroie? Lor laisse corre l'un encontre l'autre, lor gleive mis desor le feutre.</p>
                    <p xml:id="d001l2341" n="22">Mes lor quant il vienent au jondre des gleives, tex fu l'aventure que Kiex [li] Seneschaux fu abatuz a
                    la terre.</p>
                    <p xml:id="d001l2342" n="23">Et quant li chevalier ot parforniz son poindre, il retorne arriere et s'adrecce a Kiex le Seneschaux,
                    son escu gietté devant son vis.</p>
                </div2>
                <div2 xml:id="d001c199" n="CXCIX">
                    <head>CXCIX</head>
                    <p xml:id="d001l2343" n="1">[K]iex, que de riens ne s'espraingne, li saut a l'encontre, sa spee levee encontremont et son escuz gietéz
                    devant son vis.</p>
                    <p xml:id="d001l2344" n="2">Akarins giette un cop et fiert Kiex li Seneschaux amont desor li heaume si durement que il li fait les
                    oilz estanceller en la teste, et ne se puet tenir en estant, ainz chiet a genoux.</p>
                    <p xml:id="d001l2345" n="3">Et lors se hurte li chevalier en lui et l'abatti a la terre tot envers, et puis li saut desor le cors
                    et li abat li heaume hors de la teste, et le giette en voie.</p>
                    <p xml:id="d001l2346" n="4">Lors descendirent li .III. chevaliers, et pristrent Kiex et le desarmerent.</p>
                    <p xml:id="d001l2347" n="5">Et quant il fu desarmés et fu en pur le cors, si le lïerent desor son cheval et retornerent arriere por
                    doner Kiex li Seneschaux a Ligiromelanz, que de tot son cuer les haoit.</p>
                    <p xml:id="d001l2348" n="6">Et se aucuns vensit avant qui me demandoit porquoi Ligiromelanz haoit Kiex li Seneschaux, je li diroie
                    apertament:</p>
                    <p xml:id="d001l2349" n="7">voir fu que Ligiromelanz s'en aloit un jors a la cort le roi Artus, et mena avec lui une damoiselle de
                    grant biauté ploine.</p>
                    <p xml:id="d001l2350" n="8">Et quant Kiex li Seneschaux vit celle damoiselle, il comença a ssorrire, et dist:</p>
                    <p xml:id="d001l2351" n="9">‹‹Danz chevaliers, ou pristes vos si belle damoiselle con vos avéz amenee en ceste cort?</p>
                    <p xml:id="d001l2352" n="10">Certes, elle vos fera honir dou cors, que je sai tel chevalier en ceste cort que la vos toudra!››.</p>
                    <p xml:id="d001l2353" n="11">Et enmaintenant amena Lamorat de Gales, que se conbati a Ligiromelanz et l'outra d'armes, et mena la damoiselle
                    en Gales.</p>
                </div2>
                <div2 xml:id="d001c200" n="CC">
                    <head>CC</head>
                    <p xml:id="d001l2354" n="1">[E]ndementiers que li .IIII. chevaliers conduisoit Kiex li Seneschaux lïéz, avint que il encontrerent
                    un chevaliers [307va]arméz de totes armes et montéz en bon cheval fort et isnel.</p>
                    <p xml:id="d001l2355" n="2">Et quant il vit Kiex li Seneschaux lïéz, il le conut erraument.</p>
                    <p xml:id="d001l2356" n="3">Et lors escrie as chevalier, et dist:</p>
                    <p xml:id="d001l2357" n="4">‹‹Gardéz vos de moi, seingnor chevaliers, que vos faites outrage trop grant a mener un chevalier ensi
                    lïéz con vos faites››.</p>
                    <p xml:id="d001l2358" n="5">Et lors laisse corre a un des chevalier que envers lui s'adreççoit, et le feri si durement que, voille
                    ou non voille, le chevaliers le fist voler a la terre, tel atornéz qu'il n'ot mestier de mire.</p>
                    <p xml:id="d001l2359" n="6">Et puis se lance a l'autre et le feri si durement que atot son cheval l'abati a la terre.</p>
                    <p xml:id="d001l2360" n="7">Et li autres .II. chevaliers se lancent envers lui et briserent lor gleive desor lui, et il en fiert li
                    un si dure[me]nt que il l'abat tout envers.</p>
                    <p xml:id="d001l2361" n="8">Et lors brisa son glaive, et puis hoste s'espee dou fuerre et en fiert li quart chevalier amont desor
                    li heaume, si le vet parfendant dusque as denz, et estort son coup et l'abat mort a la terre.</p>
                    <p xml:id="d001l2362" n="9">Et quant il a ce fait, il descent et deslie Kiex li Seneschaux, et fu tant illec qu'il desarma uns des
                    chevaliers ocis et arma son cors, et puis monte en son cheval sanz ce que nus des .II. chevaliers i meïst
                    defense.</p>
                    <p xml:id="d001l2363" n="10">Et quant li chevaliers qui delivréz l'avoit le vit monter, il monta el sien, et se mist en un sentiers
                    sanz ce que Kiex le coneüst.</p>
                    <p xml:id="d001l2364" n="11">Et se aucuns venist avant qui me demandoit qui fu li chevaliers qui delivra Kiex li Seneschaux, je li
                    respondroie que l'en apelloit Blioberis de Gaunes.</p>
                </div2>
                <div2 xml:id="d001c201" n="CCI">
                    <head>CCI</head>
                    <p xml:id="d001l2365" n="1">[Q]uant Kiex li Seneschaus vit que il avoit failli au chevalier conoistre, il fu durement corrociéz.</p>
                    <p xml:id="d001l2366" n="2">Et neporquant, il se mist aprés et s'en vet esperonant et chevauche tant que il l'ateint.</p>
                    <p xml:id="d001l2367" n="3">Et lors se fist missire Blioberis conoistre, et dist: ‹‹Missire Kiex, li chevalier qui vos avoit pris
                    ne vos amoient de nulle rienz.</p>
                    <p xml:id="d001l2368" n="4">Il vos voloient honir dou cors.</p>
                    <p xml:id="d001l2369" n="5">― Vos dites voir, fait Kiex, que il me con[307vb]duisoient en tel liuz que de rienz ne m'amoient, ainz
                    me haoient de mortel aïne››.</p>
                    <p xml:id="d001l2370" n="6">Et lors li conta conment il conduisoient a Ligiromelanz por jugier.</p>
                    <p xml:id="d001l2371" n="7">‹‹Certes, fait missire Blioberis, vos estiéz cheüz en male mainz!</p>
                    <p xml:id="d001l2372" n="8">Et sachiéz certainement que Ligiromelanz est dou tot sanz pitiéz et sanz totes deboneretés, et n'aime
                    nul home fors que ses sers, que l'en sa par tot que tant l'ennorent que il se metent por lui a la mort››.</p>
                    <p xml:id="d001l2373" n="9">Tant chevaucherent andox ensenble que aventure lé departirent, et si vos dirai coment: voirs fu qu'il
                    encontrerent un chevalier arméz de totes armes, et avoit avant lui une damoiselle desor le col de son
                    cheval.</p>
                    <p xml:id="d001l2374" n="10">Mes la damoiselle estoit si corroccee que elle avoit tot son vis ensanglentéz a ses ongles.</p>
                    <p xml:id="d001l2375" n="11">La damoiselle, quant elle vit andox li chevaliers, si l'escrie, et dist: ‹‹Seingnor chevalier, je vos
                    met devant vos elz l'ordre de chevallerie: veéz moi, con je ai besoing de vos!</p>
                    <p xml:id="d001l2376" n="12">Certes honiz estes, se vos ne me delivréz de cestui mauvéz chevaliers qui me veut honir!››.</p>
                    <p xml:id="d001l2377" n="13">Et lors se mist missire Blioberis devant, et dist: ‹‹Damoiselle, je vos prent en conduit.</p>
                    <p xml:id="d001l2378" n="14">― E non Deu!, fait li chevalier que la tenoit entre ses braz, danz chevalier, vos estes fol!››.</p>
                    <p xml:id="d001l2379" n="15">Et lors mist li chevalier la damoiselle a terre, et s'apppareille de la joste.</p>
                </div2>
                <div2 xml:id="d001c202" n="CCII">
                    <head>CCII</head>
                    <p xml:id="d001l2380" n="1">[E]ndementiers que li uns laissoit corre envers l'autre, avint que un autre chevalier oissi de la foreste
                    et descendi dejoste la damoiselle, et la prist entre ses braz, et la giette desol le col de son cheval,
                    et puis sailli as arçons et s'en vet a esperon.</p>
                    <p xml:id="d001l2381" n="2">Quant Kiex li Seneschaux en vit porter la damoiselle, il hurte son cheval des esperons et s'en vet aprés
                    lui.</p>
                    <p xml:id="d001l2382" n="3">Da l'autre part, monseingnors Blioberis et l'autre chevalier s'entrefierent si durement que l'uns d'aus
                    en perdi la vie.</p>
                    <p xml:id="d001l2383" n="4">Missire Blioberis en passe outre, et li chevalier chaï a la terre.</p>
                    <p xml:id="d001l2384" n="5">Tel altornéz que l'ar[308ra]me dou cors li fu erraument partie.</p>
                    <p xml:id="d001l2385" n="6">Et quant monseingnor Blioberis ot parforniz son poindre, il retorne arriere et vit li chevalier mort a
                    la terre.</p>
                    <p xml:id="d001l2386" n="7">Il regarde entor lui et ne vit Kiex li Seneschaux ne la damoiselle. Il se mervoille durement.</p>
                    <p xml:id="d001l2387" n="8">Onques ne se puet aperçoivre porquoi il se fussent fuiz.</p>
                    <p xml:id="d001l2388" n="9">Endementiers que il pensoit a Kiex et la damoiselle, avint que une damoiselle venoit plorant mult durement.</p>
                    <p xml:id="d001l2389" n="10">Lors demande missire Blioberis a la damoiselle porquoi elle ploroit.</p>
                    <p xml:id="d001l2390" n="11">‹‹Sire, fait celle, je plor que ça avant ocist un chevalier un autre, et une damoiselle esgratine si durement
                    son vis et tote sa face que elle est trestote en sanc››.</p>
                </div2>
                <div2 xml:id="d001c203" n="CCIII">
                    <head>CCIII</head>
                    <p xml:id="d001l2391" n="1">[Q]uant monseingnor Blioberis oï ce, bie[n] li fu avis que celui chevalier qui est au desous est Kiex
                    li Seneschaux.</p>
                    <p xml:id="d001l2392" n="2">Il hurte son cheval des esperons et se mist en celui chemin par ou la damoiselle avoit venue.</p>
                    <p xml:id="d001l2393" n="3">Il se haste tant que il fu enbatuz desor le chevalier qui la damoiselle avoit enblee, et tenoit desouz
                    lui Kiex li Seneschaux, cui il avoit abatuz a la terre.</p>
                    <p xml:id="d001l2394" n="4">Mes il fu de si bon eire que il ne mist main en lui dusque atant que il ne revint de pasmoison.</p>
                    <p xml:id="d001l2395" n="5">Et droitement a celui point que missire Blioberis li escria, et li chevalier li arrachoit le aume de la
                    teste, que Kiex estoit revenuz de pasmoison.</p>
                    <p xml:id="d001l2396" n="6">‹‹Estés, danz chevalier!, fait missire Blioberis, que trop n'avéz fait››.</p>
                    <p xml:id="d001l2397" n="7">Et quant li chevaliers vit missire Blioberis, il leisse Kiex, et dist:</p>
                    <p xml:id="d001l2398" n="8">‹‹Danz chevaliers, ou vos descendéz, ou je vos ferai descendre maugré vos!››.</p>
                    <p xml:id="d001l2399" n="9">Lors descent monseingnor Blioberis de son cheval et oste s'espee dou fuerre et conrroie si le chevaliers
                    que il le fist creanter prison, et puis li demande porquoi il prist la damoiselle, et il respont, et dist
                    que il avoit prise en despit de celui que la conduit.</p>
                    <p xml:id="d001l2400" n="10">‹‹Coment avoit nom li chevaliers?, fait missire Blioberis.</p>
                    <p xml:id="d001l2401" n="11">― Il avoit nom Arch[308rb]aus, fait li chevalier. ― Et vos, coment avéz nom?</p>
                    <p xml:id="d001l2402" n="12">― Je sui apelléz Orcanéz, di fui néz en Orcanie autresint con fu Archaus. ― Puis que d'Orcanie fustes,
                    ce respont monseingnor Blioberis, ge vos comant que vos aléz en Orcanie prison, et la demoréz dusque a
                    .II. anz entiers››.</p>
                    <p xml:id="d001l2403" n="13">Lors monte li chevalier en son cheval et s'en vet.</p>
                    <p xml:id="d001l2404" n="14">Et de l'autre part monta Kiex li Seneschaux, et fist monter la damoiselle et la conduist a son chastel
                    par le consoil de monseingnor Blioberis de Gaunes.</p>
                    <p xml:id="d001l2405" n="15">Et il monta et suit un chevaliers que s'en fuioit a esperon, et tant chevaucha aprés lui que il l'ateint,
                    et se herberja avec lui en une tor auques defensable.</p>
                    <p xml:id="d001l2406" n="16">Et se aucuns venist avant qui me demandoit porquoi li chevaliers fuioit, je li respondroie que il avoit
                    mort un chevalier.</p>
                    <p xml:id="d001l2407" n="17">Mes atant laisse li contes a parler de ceste aventure, et retorne a parler de Goseain.</p>
                </div2>
                <div2 xml:id="d001c204" n="CCIV">
                    <head>CCIV</head>
                    <p xml:id="d001l2408" n="1">Or dit li contes que lors quant Goseain il fu partiz dou pont de Corbenic, ou il ne pooit metre le piéz
                    dedenz le chastel ou li Saint Graal estoit, ou ill avoit esté abatuz en le vie, il s'en ala par une valee
                    et se herberja la nuit chiés une dame que mult bien les aisa de totes celles chosses que mestiers li fu.</p>
                    <p xml:id="d001l2409" n="2">Et a ll'endemain leva matin et arma son cors de totes ses armes, et comanda la dame a Dex et trestuit
                    cil de leenz,</p>
                    <p xml:id="d001l2410" n="3">et [i]l oirent bones aventures Goseain, et se mist en un sentiers [qui conduisoit] a Burcedanz.</p>
                    <p xml:id="d001l2411" n="4">Et lors encontre un chevalier arméz de totes armes, montéz en un cheval fort et isnel, et escria a aute
                    voiz, quant il vit Goseain:</p>
                    <p xml:id="d001l2412" n="5">‹‹Estéz, danz chevaliers, que il vos estuet parler a moi! ― A vos, danz chevalier?, fait il, et se je
                    ne voil?</p>
                    <p xml:id="d001l2413" n="6">― Se voléz ou non, si le feréz vos! [308va] ― Donc me faréz force?, fait il.</p>
                    <p xml:id="d001l2414" n="7">― Voirement vos esforcerai!, fait li chevalier. ― Puis que vos estes si orgueillox, fait Goseain, gardéz
                    vos de moi, que je vos disfi!››.</p>
                    <p xml:id="d001l2415" n="8">Lors s'apareilla li chevaliers de la joste, et Goseain laisse corre, son gleive mis desor li feutre, et
                    l'autre chevaliers ne le refusse de riens, ainz s'adrecce envers Goseain, son gleive abeissiéz.</p>
                    <p xml:id="d001l2416" n="9">Mes quant il vient au jondre des glaives, si ss'entreffierent si durement en lor venir que, voille ou
                    non voille, li moins ardiz li stuet voidier les arçons et cheïr a la terre par desor la croppe de son
                    cheval.</p>
                    <p xml:id="d001l2417" n="10">Goseain leva primierement et prist son escuz par les enarmes et hoste s'espee dou fuerre et s'adrecce
                    encontre li chevalier, qui en estant estoit levéz.</p>
                    <p xml:id="d001l2418" n="11">Il s'entresaillent l'uns encontre l'autre au trinchant de lor espees, et done grandismes coux li uns a
                    l'autre amont desor li heaume.</p>
                    <p xml:id="d001l2419" n="12">Goseain gitte un coup et fiert li chevaliers si durement que il abat ploine paume, et li chevalier giette
                    un autre cop a llui et le ferri desor l'espaule, et se l'espee ne li fust tornee en main, il eüst trinchiéz,
                    l'espaule atoz le braz.</p>
                    <p xml:id="d001l2420" n="13">Mes Goseain, que senti le coup tant asspre et tant fellons que bien li fu avis qu'il li eüst trinchiéz
                    l'espaule atoz le braz, lors se hurte Goseain en lui et le ferri si durement que, voille ou non voille,
                    li chevalier li stuet chaïr a la terre tot envers.</p>
                    <p xml:id="d001l2421" n="14">Et lors li saut desor li cors, si li arrache li heaume de la teste et le giette en voie, et puis li abat
                    la ventaille et li menace la teste couper.</p>
                    <p xml:id="d001l2422" n="15">Quant li chevalier vit ce, il doute la morte et crie merci a jonte mains.</p>
                </div2>
                <div2 xml:id="d001c205" n="CCV">
                    <head>CCV</head>
                    <p xml:id="d001l2423" n="1">‹‹[Q]ui estes vos, danz chevaliers, fait Goseain, que merciz criéz? Que tant estes orgueillox et pleins
                    de fellonie?</p>
                    <p xml:id="d001l2424" n="2">― Je sui, fait il, un chevaliers de cestui païs.</p>
                    <p xml:id="d001l2425" n="3">Sui mis en la queste dou Saint Graal, dont je ai failliz a entrer dedenz le chastel de Corbenic, ou je
                    sai apertement que li Saint Graal est dedenz.</p>
                    <p xml:id="d001l2426" n="4">― Puis que vos estes mis [308vb]en celle queste, fait Goseain au chevalier, voil je que vos soiéz quit
                    de la bataille››.</p>
                    <p xml:id="d001l2427" n="5">Et lors se live [de] desor lui, et dist: ‹‹Or sus, danz chevaliers!</p>
                    <p xml:id="d001l2428" n="6">Et si vos metéz en vostre queste!››. Li chevalier se live en estant, et dist:</p>
                    <p xml:id="d001l2429" n="7">‹‹Sire chevaliers, sachiéz certainement que celui chevalier que est mis en la queste dou Saint Graal,
                    et il faille a entrer dedenz Corbenic, il a achevee sa queste, dont je sui celui que des ore en avant
                    ne serai chevalier de la queste.</p>
                    <p xml:id="d001l2430" n="8">― Dex aide!, fait Goseain, est ce voir? ― Voir est››, fait li chevalier.</p>
                    <p xml:id="d001l2431" n="9">Lors montent andox en lor cheval et s'en vont l'un ça et l'autre la.</p>
                    <p xml:id="d001l2432" n="10">Mes Goseain ne chevaucha gueires par celui sentiers, ainz se mist en un autre a destre partie.</p>
                    <p xml:id="d001l2433" n="11">Celui sentiers conduissoit a une tor que d'un chevaliers estoit que jadis fu néz el reaume de Logres.</p>
                    <p xml:id="d001l2434" n="12">Lors se aste dou chevaucher, que la nuit sorvenoit, oscure.</p>
                    <p xml:id="d001l2435" n="13">Et quant il fu venuz, il descent de son cheval, et lors li saut a l'encontre .IIII. vallez, et l'aident
                    a desarmer.</p>
                    <p xml:id="d001l2436" n="14">Li sire le conut, que grant joie fist de lui.</p>
                    <p xml:id="d001l2437" n="15">Et quant il fu en pur le cors, il li gietta il meïsme un mantel d'ermine au col, et puis le fist seoir
                    en une chouche, et dist:</p>
                    <p xml:id="d001l2438" n="16">‹‹Goseain, se Dex te saut, coment l'a fait Hermart mon frere? ― Sire, fait il, Hernart remest a la cort
                    dou roi Artus, si ne le vit je puis mes››.</p>
                    <p xml:id="d001l2439" n="17">Que vos diroie? Grant parlement tint li chevalier a Goseain celui soir, et bien li conta Goseain de ll'estre
                    de la cort a devise.</p>
                    <p xml:id="d001l2440" n="18">Et quant il fu ore dou super, les tables furent mises.</p>
                    <p xml:id="d001l2441" n="19">Si ss'assistrent au souper et un et autre aprés ce que il avo[ie]nt lavee lor mains.</p>
                    <p xml:id="d001l2442" n="20">Lors corrent vallet et aporterent viandes a grant plantee.</p>
                    <p xml:id="d001l2443" n="21">Il manuent trestuit a grant aise; et quant il orent mangiéz, il se lievent et un et autre s'en vont chouchier
                    quant il fu ore et tens, et dormirent dusque a l'endemain.</p>
                    <p xml:id="d001l2444" n="22">Et quant li jors fu venuz, il se lieva et apareilla son cors de totes armes, et puis monta en son cheval
                    et comanda trestuit a Dex, et [309ra] il li orent bones aventures.</p>
                </div2>
                <div2 xml:id="d001c206" n="CCVI">
                    <head>CCVI</head>
                    <p xml:id="d001l2445" n="1">[Q]ue vos diroie je? Goseain se mist en un chemin que conduisoit en une foreste.</p>
                    <p xml:id="d001l2446" n="2">Si chevauche dusque a hore de none sanz aventure trover que a conter face.</p>
                    <p xml:id="d001l2447" n="3">Mes droitement a hore di midi encontra un chevalier que venoit tot a piéz, plorant et guaimentant mult
                    durement:</p>
                    <p xml:id="d001l2448" n="4">‹‹Sire chevaliers, fait Goseain, que avéz vos, que si fort aléz plorant? ― Je ai, fait il, un si grant
                    dolor au cuer que je ne gart se non l'ore que il me part dou ventre.</p>
                    <p xml:id="d001l2449" n="5">Et si n'ai je raison et droit.</p>
                    <p xml:id="d001l2450" n="6">Or sachiéz que la s'en va celui que li cuer de mon ventre en porte.</p>
                    <p xml:id="d001l2451" n="7">― Dex aide!, fait Goseain, ja sai apertement que nus n'est en vie, que li cuer soit hors dou ventre!</p>
                    <p xml:id="d001l2452" n="8">― Sire, fait li chevaliers, se vos fuissiéz a tel menéz con je sui, je sai apertement que vos enn acorderiéz
                    a mon dit!››.</p>
                    <p xml:id="d001l2453" n="9">Et lors li comence a conter tot mot a mot ce que avenuz li estoit.</p>
                    <p xml:id="d001l2454" n="10">‹‹Vos savéz apertement que se l'en aime une rien de tot son cuer, et l'en li tolle, que li dolor li chiet
                    au cuer.</p>
                    <p xml:id="d001l2455" n="11">Sire, je amoie de tot mon cuer une damoiselle, et l'avoie tenue dusque hui si chiere come li cuer de mon
                    ventre, et ore endroit s'en est alee avec un chevalier, et en a portéz mes armes et mon cheval, dont je
                    sai apertement que li cuers de mon ventre se partira senz delaiance.</p>
                    <p xml:id="d001l2456" n="12">Mes se je eüse chevax et armes, et le peüsse trover, mon cuer se esclaireroiz desor lui.</p>
                    <p xml:id="d001l2457" n="13">― Sire chevalier, fait Goseain, savéz vos ou il est aléz? ― Voirement le sai je, fait li chevalier.</p>
                    <p xml:id="d001l2458" n="14">― Adonc, fait Goseain, voil je que vos montéz desor la croppe de mon cheval.</p>
                    <p xml:id="d001l2459" n="15">Ou voléz vos que je descende, et vos monteréz, et je alerai a piéz, et quant je serai estaint, je monterai
                    et vos descenderéz?</p>
                    <p xml:id="d001l2460" n="16">Et tant chevaucherent en tel maniere que nos troverons li chevaliers et la damoiselle.</p>
                    <p xml:id="d001l2461" n="17">― Se vos le faites esint, fait li chevaliers, je serai vos chevalier toz li jors de ma vie!››.</p>
                    <p xml:id="d001l2462" n="18">Lors descent Go[309rb]seain de son cheval, et li chevaliers monta erraument.</p>
                    <p xml:id="d001l2463" n="19">Que vos diroie je? Il chevauche une grant piecce dou jor, et puis descent, et Goseain mont, et tant chevauchent
                    en tel maniere que il furent venuz chiéz li chevaliers que la damoiselle avoit tollue a l'autre chevalier.</p>
                    <p xml:id="d001l2464" n="20">La damoiselle, quant elle vit son ami que tant l'avoit amee, elle escrie celui que tollue l'avoit, que
                    dormoit en une chambre.</p>
                    <p xml:id="d001l2465" n="21">Et quant il oï ce, saichiéz certainement que il fu levéz en estant, et dist:</p>
                    <p xml:id="d001l2466" n="22">‹‹Madamoiselle, que est ce? ― Sire, fait elle, or tost!</p>
                    <p xml:id="d001l2467" n="23">Prendéz vos armes, que ci est venuz Claristanz li Ardiz!››.</p>
                    <p xml:id="d001l2468" n="24">Lors cort celui chevalier la droitement ou ses armes estoient et s'apareilla erraument, et puis monta
                    en son cheval et s'en issi hors dou porpris de sa maison.</p>
                    <p xml:id="d001l2469" n="25">Et la ou il vit Claristanz, que a piéz estoit et toz desrméz, il laisse corre encontre lui.</p>
                </div2>
                <div2 xml:id="d001c207" n="CCVII">
                    <head>CCVII</head>
                    <p xml:id="d001l2470" n="1">[Q]uant Goseain il vit venir, il se mist avant, son gleive abaisséz, et lors quant celui le vit venir,
                    il s'arreste.</p>
                    <p xml:id="d001l2471" n="2">Lors redrecce Goseain son glaive contremont, et puis dist:</p>
                    <p xml:id="d001l2472" n="3">‹‹Danz chevaliers, trop estes orgueillox et fellon, que vos avéz tollue la damoiselle a cestui chevalier,
                    et puis li corréz sus tot a cheval, et vos veéz lui a piéz et toz desarméz, et vos estes bien arméz!</p>
                    <p xml:id="d001l2473" n="4">― Et non Deu!, fait Alariz, puis que il est en vos conduit, ja ne metrai main en lui››.</p>
                    <p xml:id="d001l2474" n="5">Lors vint Claristanz celle part, et dist: ‹‹Traitres, je vos apel de fellonie! Et soit orendroit la bataille
                    entre moi et toi!</p>
                    <p xml:id="d001l2475" n="6">― Et non Deu, fait Alariz, se tu fuissiez arméz, tu ne l'oseroiez ja penser! ― Certes, fait Goseain, ja
                    por armes ne remandra ceste enprise››.</p>
                    <p xml:id="d001l2476" n="7">Et lors descent et de son cheval, et dist: ‹‹Ha, Claristanz! Venéz et si vos aparoilliéz de mes armes››.</p>
                    <p xml:id="d001l2477" n="8">Lors cort Claristanz et aide a desarmer Gosoain, et s'apareilla erraument de ses armes, et puis monte
                    en celui cheval ou Goseain estoit descenduz, et s'apareillia [309va] de la joste.</p>
                    <p xml:id="d001l2478" n="9">Et quant Alariz le vit apareilliéz, il leisse corre, son glaive mis desor li feutre et son cheval esperonant.</p>
                    <p xml:id="d001l2479" n="10">Claristanz, que de tot son cuer les haoit, li adrecce et cuer et volentéz et la teste de son cheval, hurtant
                    des esperons, son glaive mis desor le feutre.</p>
                    <p xml:id="d001l2480" n="11">Mes tex fu l'aventure, au jondre des glaive, que Alariz vola a la terre desor la croppe de son cheval.</p>
                    <p xml:id="d001l2481" n="12">Claristanz passe outre, et puis descent et prist son escuz par les enarmes et oste sa spee dou fuerre.</p>
                    <p xml:id="d001l2482" n="13">La ou il trove son enemi que appareiliéz estoit de la bataile, il giette un cop et le consuit desor li
                    heaume si durement que il en trinche ploine palme.</p>
                    <p xml:id="d001l2483" n="14">Et Alariz li en giette un autre et le consuit amont desor li heaume.</p>
                    <p xml:id="d001l2484" n="15">Mes celui heaume estoit si dur et si serréz que il ne puet entamener ne tant ne quant.</p>
                </div2>
                <div2 xml:id="d001c208" n="CCVIII">
                    <head>CCVIII</head>
                    <p xml:id="d001l2485" n="1">[Q]uant celui vit que il estoit si dur et si aspre, bien li fu avis que il aüst sa bataille perdue.</p>
                    <p xml:id="d001l2486" n="2">Et neporquant il s'eforce et s'esvertue, et done a Claristanz si grant asaut que il en a asséz que sostenir.</p>
                    <p xml:id="d001l2487" n="3">Si vos di apertement que Claristanz li dona un coup et si merveilloux et si aspre et si pesant que, voille
                    ou non voille, Alariz li estuet venir a genoux, et puis se hurte en lui, si le rabat a la terre, et li
                    saut desus li cors, si li arracche li heaume de la teste et le giete en voie.</p>
                    <p xml:id="d001l2488" n="4">Et puis li abat la ventaille et li cuide la teste trincher.</p>
                    <p xml:id="d001l2489" n="5">Mes lors quant la damoiselle vit Alariz a tel meschief, elle cort celle part et prist Claristanz par mi
                    les pendanz et li estraint si durement que il chaï deléz Alariz toz pasméz.</p>
                    <p xml:id="d001l2490" n="6">Lors se leve Alariz en estant et le prist a le heaume et li arrache hors de la teste.</p>
                    <p xml:id="d001l2491" n="7">Mes Goseain ne le soffre pas, que lors quant il vit celle desloiautéz que la damoiselle fist, s'en vint
                    celle part, et prist Alariz par mi l'espaule et le flatist a la terre, [309vb] et puis prist la damoiselle
                    par mi lé trecces et la tire arriere.</p>
                    <p xml:id="d001l2492" n="8">Mes celle tenoit Claristanz par mi les pendanz si destroitement que Goseain ne la puet remuer se petit
                    non.</p>
                    <p xml:id="d001l2493" n="9">‹‹Dex aide!, fait Goseain, maleoite chose! Porquoi occis tu cestui chevalier?</p>
                    <p xml:id="d001l2494" n="10">Certes, se tu ne le laisse erraument, je t'ocirai orendroit!››.</p>
                    <p xml:id="d001l2495" n="11">A celle parole se lieve Alariz en estant, et eüst coupee la teste a Goseain, de Dex ne le eüst aidiéx:
                    que lors vint celle part un chevalier arméz de totes armes, que maintenant que il vit Goseain visage descovert,
                    si le conuit il, et escrie a Alariz, que s'espee avoit enugnee et voloit ferir Gosoain, que la damoiselle
                    tenoit.</p>
                    <p xml:id="d001l2496" n="12">Li chevaliers que venoit fiert Alariz dou piz de son cheval et le rabat a la terre, et puis vet desor
                    le cors plus de tres foiz tot a cheval.</p>
                    <p xml:id="d001l2497" n="13">Et quant il a ce fait, il descent et voit que la damoiselle tenoit Claristanz par mi les pendanz, et Gosoain
                    la tenoit par mi les trecces.</p>
                    <p xml:id="d001l2498" n="14">Il oste s'espee dou fuerre et trenche andox les braz a la damoiselle.</p>
                    <p xml:id="d001l2499" n="15">Et celle s'estent, que la mort li estoit voisine.</p>
                </div2>
                <div2 xml:id="d001c209" n="CCIX">
                    <head>CCIX</head>
                    <p xml:id="d001l2500" n="1">[Q]ue vos diroie je? Claristanz fu en pasmoison tot celui jors et celle nuit.</p>
                    <p xml:id="d001l2501" n="2">Mes a l'endemain comença a parler, et dist:</p>
                    <p xml:id="d001l2502" n="3">‹‹Dex aide! Mon enemi mortel me avoit deguerpi, et je fui si fol et si nicez que le sui venuz querre!</p>
                    <p xml:id="d001l2503" n="4">Il m'a mult bien apaiéz!››.</p>
                    <p xml:id="d001l2504" n="5">Saichiéz, seingnor, que il estoit en une chambre que entre li chevalier et Goseain l'avoit aportéz, et
                    Alariz avoit il laissiéz mort dejoste la damoisele.</p>
                    <p xml:id="d001l2505" n="6">Et se a[uc]uns venist avant que me demandoit qui fu li chevaliers qui trincha lé braz a la damoiselle,
                    je li respondroie que il fu Kiex d'Estrax, un des conpaingnon de la Table Reonde.</p>
                    <p xml:id="d001l2506" n="7">Quant Claristanz du deslivréz de pasmoison, il parole, et dist:</p>
                    <p xml:id="d001l2507" n="8">‹‹Ha, Dex! Con je sui honiz! La riens que je plus amoie au monde m'a occiz et morz!››.</p>
                    <p xml:id="d001l2508" n="9">Et quant Go[310ra]soain li conte de la mort de la damoiselle que il tant amoit, il en fu joianz et liéz.</p>
                    <p xml:id="d001l2509" n="10">Lors se lieve en estant et demande novelle de Alariz.</p>
                    <p xml:id="d001l2510" n="11">Et Gosoain li dist que il est morz.</p>
                    <p xml:id="d001l2511" n="12">‹‹Sire, fait il, vos m'avéz tant fait de bien que je serai vostre chevalier toz mon aage››.</p>
                    <p xml:id="d001l2512" n="13">Lors monte et lé comandent a Dex, et il li oirent bones aventures, et puis monterent andox en lor chevaux
                    et se mistrent en [u]n sentiers que conduisoit en une foreste.</p>
                    <p xml:id="d001l2513" n="14">Et chevaucherent tant que aventure en parti li uns de l'autre, ce fu .II. voies, que Gosoain entra en
                    l'une et Kiex d'Estrax en l'autre.</p>
                    <p xml:id="d001l2514" n="15">Mes atant laisse li contes a parler de Gosain, et parole de Kiez d'Estrax.</p>
                </div2>
                <div2 xml:id="d001c210" n="CCX">
                    <head>CCX</head>
                    <p xml:id="d001l2515" n="1">Ci endroit dit li contes, et la veraie estoire le tesmogne, que Kiex d'Estrax chevauche tant que il fu
                    venuz devant Corbenic, ou li Saint Graal estoit, et se mist desor le pont por entrer dedenz le chastel.</p>
                    <p xml:id="d001l2516" n="2">Lors s'escrie li chevalier dou pont, et dist: ‹‹Danz chevaliers, gardéz vos de moi!››.</p>
                    <p xml:id="d001l2517" n="3">Et quant Kiex d'Estrax oï ce, il s'apareille de la joste, et li chevalier li laise corre et le feri si
                    durement en son venir que, voille ou non voille, Kiex d'Estrax li estuet voidier andox les arçons et chaïr
                    a la terre par desor la croppe de son cheval.</p>
                    <p xml:id="d001l2518" n="4">Li chevalier dou pont retorne en le chastel, et Kiex d'Estrax se lieve en estant, et prist son cheval,
                    et monte, et s'en retorne arriere, corrocciéz et pleins de maltalant,</p>
                    <p xml:id="d001l2519" n="5">et se mist en un sentiers que conduisoit en la foreste, et chevauche dusque a la nuit senz aventure trover
                    que a conter face et que mestier eüst de metre en conte.</p>
                    <p xml:id="d001l2520" n="6">Quant il voit que il avoit failliz a aventure trover, [310rb] il se herbergie chiés un forestier que l'erbergia
                    mult richement, et li dona a souper multe veneison, et puis le coucha en un lit ou il dormi mult a ese.</p>
                    <p xml:id="d001l2521" n="7">Et a l'endemain, quant li jors fu esclariz, se liva Kiex d'Estrax auques par tens et arma son cors de
                    totes armes, et puis monta en son cheval, que li dona li forestier, que li sien estoit navréz.</p>
                    <p xml:id="d001l2522" n="8">Il comonde li forestiers a Dex, et tote a conpaingnie, et il li oirent bones aventures.</p>
                    <p xml:id="d001l2523" n="9">Lors se mist Kiex d'Estrax e[n] un sentiers que conduisoit en la foreste, et lors encontra un chevalier
                    arméz de totes armes.</p>
                    <p xml:id="d001l2524" n="10">Quant li chevalier vit Kiex d'Estrax, il escrie, et dist: ‹‹Danz chevalier, je vos apel de la joste!››,</p>
                    <p xml:id="d001l2525" n="11">et Kiex d'Estrax s'apareilla de la joste au plus bel que il onques puet.</p>
                    <p xml:id="d001l2526" n="12">Li chevalier li leisse corre, son glaive mis desor le feutre et son cheval esperonant, et Kiex d'Estrax
                    en fait autretant.</p>
                    <p xml:id="d001l2527" n="13">Mes lors quant il vient au jondre des glaives, il s'entrefierent si durement desor lor escuz que, voille
                    ou non voille, andox li estuet voidier les arçons.</p>
                </div2>
                <div2 xml:id="d001c211" n="CCXI">
                    <head>CCXI</head>
                    <p xml:id="d001l2528" n="1">[Q]uant il s'en furent abatuz, il saillent en estant et giettent lor escuz devant son vis et ostent lor
                    espees dou fuerres, et s'entressaillent li uns encontre l'autre au trenchant de lor espees.</p>
                    <p xml:id="d001l2529" n="2">Si font l'un a l'autre si grant defense que une grant piecce ne puet l'uns ne l'autre estre en piéz.</p>
                    <p xml:id="d001l2530" n="3">Il se donent si grant cox desor li heaue que il en [a]batent grandisme chantiax a la terre, et abatent
                    les eis de lor escuz et les mailles de lor haubers, et puis se font plaies petites et grant.</p>
                    <p xml:id="d001l2531" n="4">Que vos diroie? Grant piecce dou jors furent a la meslee sanz reposser, si ne pooit nus hom conostre le
                    moillor.</p>
                    <p xml:id="d001l2532" n="5">Et neporquant il ne puent plus en avant.</p>
                    <p xml:id="d001l2533" n="6">Il se traient en sus li uns de l'autre e s'apuient desor lor escuz et s'entregardent autresint conme se
                    il fussent lyons fameilleus que aucune beste eüssent por [310va] devorer.</p>
                    <p xml:id="d001l2534" n="7">Lors parole Kiex d'Estrax, et dist: ‹‹Danz chevalier, bien trenche vostre spee.</p>
                    <p xml:id="d001l2535" n="8">Li sanc que ist de mon cors en tesmoingne la veritéz.</p>
                    <p xml:id="d001l2536" n="9">Mes je vos pri, conme enemis doit prier autre, que vos me dioiz se vos estes chevalier de la queste dou
                    Saint Graal››.</p>
                </div2>
                <div2 xml:id="d001c212" n="CCXII">
                    <head>CCXII</head>
                    <p xml:id="d001l2537" n="1">‹‹[S]ire chevalier, fait l'autre chevalier, que a llui estoit conbatuz, saichiéz certainement que je sui
                    chvaliers de la queste dou Saint Graal, et compaingnons de la Table Reonde››.</p>
                    <p xml:id="d001l2538" n="2">Quant Kiex d'Estrax oï ce, il oste son heume de sa teste et abat sa ventaille, et dist:</p>
                    <p xml:id="d001l2539" n="3">‹‹Danz chevalier, se vos estes conpaingnons de la Table Reonde, si me poéz conoistre au visagge››.</p>
                    <p xml:id="d001l2540" n="4">Et quant celui vit Kiex d'Estrax, il giette son escuz a la terre et bote s'espee el fuerre, puis hoste
                    son heaume de la teste et li cort lé braz tenduz.</p>
                    <p xml:id="d001l2541" n="5">Et quant Kiex d'Estrax vit et conuit que il estoit Helis li Blois, il cort lé braz tenduz, et s'entrebaissent
                    et acollent par pluseur foiz.</p>
                    <p xml:id="d001l2542" n="6">‹‹Helis, fait Kiex d'Estrax, mult m'avéz brisiéz, dont je me doil trop durement, que je n'avrai pooir
                    de chevauchier por maint jors!</p>
                    <p xml:id="d001l2543" n="7">― Se vos estes blecciéz, fait Elis, trop en parfont, il est chose qu'il me desplest asséz.</p>
                    <p xml:id="d001l2544" n="8">Mes je ne sui pas sanz plaie perilleuse et aspre, et si ne au pooir d'estre en estant››.</p>
                    <p xml:id="d001l2545" n="9">Et lors s'assient andox desor l'erbe vert por reposser et prender alaine, et disoient li uns a l'autre:</p>
                    <p xml:id="d001l2546" n="10">‹‹Nos somes honiz! Ici nos estuet finer!››.</p>
                    <p xml:id="d001l2547" n="11">Endomentiers que il tenoient parlement entr'aus, avint sor lor .III. chevaliers arméz de totes armes,
                    montéz en bon cheval fort et isnel.</p>
                    <p xml:id="d001l2548" n="12">Si vos di apertement, quant il virent andox li chevalier tel atornéz, il descent et dient:</p>
                    <p xml:id="d001l2549" n="13">‹‹Seingnor chevaliers, estes vos de la queste dou Saint Graal? ― Oïl››, font il.</p>
                    <p xml:id="d001l2550" n="14">Que vos diroie? Il prochacerent une lettiere que il couperent les perches a lor espees trinchant, et puis
                    mistrent andox les chevaliers desus.</p>
                    <p xml:id="d001l2551" n="15">Et quant il furent mis a ese, il demanderent li chevalier de quel païs il sont et coment [310vb] il ont
                    nom.</p>
                </div2>
                <div2 xml:id="d001c213" n="CCXIII">
                    <head>CCXIII</head>
                    <p xml:id="d001l2552" n="1">[L]ors respont un d'aus, et dist: ‹‹Je sui de cestui païs et ai nom Alistanz, et cestui mien compaingnon
                    est apelléz Gloanz li Ros, et est néz en Nice.</p>
                    <p xml:id="d001l2553" n="2">Nos somes mis en la queste dou Saint Graal et l'avons mantenue dusque tant que nos les avons failliz.</p>
                    <p xml:id="d001l2554" n="3">― Coment les avéz failliz?, fait Helis li Blois, ― Nos fumes abatuz andox, fait Olistanz, desus le pont
                    de Corbenic.</p>
                    <p xml:id="d001l2555" n="4">Et trestuit cels que failllent a entrer en Corbenic ont achevee lor queste, car ensint li Rois Pescheor
                    l'a fait a entendre a toz chevaliers.</p>
                    <p xml:id="d001l2556" n="5">― Adonc poons nos torner a Kamalot, fait Kiex d'Estrax, que je fui bien abatuz››.</p>
                    <p xml:id="d001l2557" n="6">Et autretel en dist Helis li Blois.</p>
                    <p xml:id="d001l2558" n="7">Lors adreccent la lettiere a un sentiers que conduisoit a une abaiie que li chevalier en savoit la voie,
                    et chevaucherent tant que il furent venuz a la porte de l'abaiie.</p>
                    <p xml:id="d001l2559" n="8">Quant li frere de leenz ont veüz la lettiere, il corrent tost celle part et aident andonx li chevaliers
                    a descendre, et puis lé dessarment et mandent por lé mire.</p>
                    <p xml:id="d001l2560" n="9">Et quant il furent venu et ont cerchiéz lor plaiez, il distrent qu'il n'ont garde, ainz gariront hastivement.</p>
                    <p xml:id="d001l2561" n="10">Que vos diroie? Tant furent illec que il furent gariz, et puis se partirent dou mostier et s'en vont a
                    Kamalot, et troverent li roi Artus et la roine Genevre, que grant joie font d'aus.</p>
                    <p xml:id="d001l2562" n="11">Lors demande la reine Genervre as chevaliers se il virent Lancelot dou Lac ou Boort ou aucuns des chevaliers
                    de la Table Reonde, et il distrent que il virent Lancelot dou Lac et Boort, et grant partie dou Linnagne
                    dou roi Ban, et des autres conpaingnons de la Table Reonde.</p>
                    <p xml:id="d001l2563" n="12">Lors content coment Gauvains et Agravains faissoient mauvese overes, dont li rois Artus et la reine Genevre
                    crollerent les testes lors demande la roine Genevre se il virent Nestor de la Fontaine ‹‹Onques n'en oïmes
                    parler››, fait Helis.</p>
                    <p xml:id="d001l2564" n="13">Que vos diroie? A grant joie et a grant feste furent trestuit [311ra] en l'ostel dou roi Artus, que la
                    roine Genevre, que atendoit la venue de Lancelot dou Lac, estoit si envoisee que bien estoit avis a toz
                    ceus de la cort que elle eüst tote la joie dou monde.</p>
                    <p xml:id="d001l2565" n="14">Que vos diroie je? Li rois Artus mande par toz chevalier que de lui tenoient terre,</p>
                </div2>
                <div2 xml:id="d001c214" n="CCXIV">
                    <head>CCXIV</head>
                    <p xml:id="d001l2566" n="1">[q]ue il venisent a cort erraument, que il voloit tenir parlement a iaus de l'outrage que il li avoit
                    fait li rois Marc de Cornoaille, que li avoit derobés ses villes et mises a ceins et a feu li reaume de
                    Logres.</p>
                    <p xml:id="d001l2567" n="2">Et saichiéz certainement que ançois que .III. mois fust passéz, en fu assenbléz plus de .MMMM. chevaliers
                    que distrent trestuit d'aler en Cornoaille et de metre a ceins et a feu trestuit celui païs,</p>
                    <p xml:id="d001l2568" n="3">et se Damedes lor donast tenir li rois Marc si que il le puissent avoir en lor mains, il feront si grant
                    justice de lui que trestoz li mondes en parleroit.</p>
                    <p xml:id="d001l2569" n="4">Lors fu aterminéz l'aler au revenir de Lancelot dou Lac, et puis s'en ala chascuns en son païs.</p>
                    <p xml:id="d001l2570" n="5">Mes atant laisse li contes a parler de ceste aventure, et parole dou rois Marc de Cornoaille.</p>
                </div2>
                <div2 xml:id="d001c215" n="CCXV">
                    <head>CCXV</head>
                    <p xml:id="d001l2571" n="1">Ci endroit dit li contes que les novelles, que corrent par amont et par avalles, en vint a un vallet en
                    Cornoaille, et dist au roi Marc:</p>
                    <p xml:id="d001l2572" n="2">‹‹Sire, saichiéz certainement que vos ne poéz faillir a guerre merveillesue et cruel.</p>
                    <p xml:id="d001l2573" n="3">Li rois Artus vos a desfiéz, et avec lui tex .MMMM. chevaliers que trestuit ont villes ou chiastiaus agarder.</p>
                    <p xml:id="d001l2574" n="4">Vos estes deseritéz se vos ne ve savéz garder››.</p>
                    <p xml:id="d001l2575" n="5">Quant li roi Marc oï ce, il mande a la reine Ysolt que elle viengne d[e]vant lui.</p>
                    <p xml:id="d001l2576" n="6">Et quant elle fu venue, si li fist conter au vallet [311rb] tot ce que il avoit dit.</p>
                    <p xml:id="d001l2577" n="7">Quant la roine oï ce, si comence a parler, et dist: ‹‹Sire, se vos envoiés in Irlande, vos troveréz aucuns
                    socors.</p>
                    <p xml:id="d001l2578" n="8">― Certes, dame, fait li rois Marc, je me sui conseilliéz a moi meïsmes, si vos di certainement que je
                    envoierai par toz li forestez cerchier mon neveus Tristanz, que sanz lui ne poroie je trover pas au roi
                    Artus ne guarentir mon roiaume.</p>
                    <p xml:id="d001l2579" n="9">Et se lui ne poéz trover, si voil que vos aléz en Illande, ou vos fustes nee.</p>
                    <p xml:id="d001l2580" n="10">Si ssai bien que est tant amee que vos en ame[n]roiz une grant partie dé chevaliers en nostre aide.</p>
                    <p xml:id="d001l2581" n="11">― Sire, fait la roine Ysolt, ge ferai tot ce que vos voléz de aler en Irlande.</p>
                    <p xml:id="d001l2582" n="12">Mes de vostre neveuz avéz vos failliz a cestui point, que vos l'avéz tant corrocciéz que je sai certainement
                    que jamés ne verra en ceste part.</p>
                    <p xml:id="d001l2583" n="13">― Dame, fait li rois Marc, je sent en lui tant de [de]boneretéz que lors quant il savra ma bessoingne,
                    il s'en verra hastivement hen Cornoaille››.</p>
                    <p xml:id="d001l2584" n="14">Et lors fet assembler devant lui .XL. vallet, et quant il furent venuz, si lor dist:</p>
                    <p xml:id="d001l2585" n="15">‹‹ Aléz trestuit par foréz et par toz liuz, et se vos poéz trover Tristanz mon neveuz, dite li de part
                    moi que il li prende pitiéz dou roiaume de Cornoaille, que li roi Artus atoz ses homes me volent deseriter››.</p>
                </div2>
                <div2 xml:id="d001c216" n="CCXVI">
                    <head>CCXVI</head>
                    <p xml:id="d001l2586" n="1">[A] ceste parole s'en vet Yselt en chambre.</p>
                    <p xml:id="d001l2587" n="2">Et li rois Marc fist escrire lettres et seeler de son seel, et puis comande as vallet priveement que au
                    retornier dient trestuit que Tristanz est morz et mis en terre, et il dient trestuit que toz ce feront
                    il bien senz aucun delaiement.</p>
                    <p xml:id="d001l2588" n="3">Et quant il furent trestuit aléz, li rois Marc comande a ses genz que il doient bien garder ses villes
                    et ses chatiaus.</p>
                    <p xml:id="d001l2589" n="4">A Dnort envoia ses amis carnel, et en Tintaiol mist il les chevaliers de sa soldee et maint chevaliers
                    de celui païs meïsme, et en Mont Aguz mist il la roine Ysolt, et avec li grant conpaingnie de dames et
                    des damoiselles.</p>
                    <p xml:id="d001l2590" n="5">Il mande en [311va] Irlande, au lingnage de la roine Ysolt, que il secorrent Cornoaille et la dame que
                    istraite fu dou roiaume d'Irlande.</p>
                    <p xml:id="d001l2591" n="6">Puis envoie en briés a trestoz ses amis que il secorre[nt] Cornoaille.</p>
                    <p xml:id="d001l2592" n="7">Que vos diroie? De maint liuz et de mainte terre i vint chevaliers, que por amistiéz que por soldee, autretant
                    ou plus con par nulle autre guerre que il onques eüst.</p>
                </div2>
                <div2 xml:id="d001c217" n="CCXVII">
                    <head>CCXVII</head>
                    <p xml:id="d001l2593" n="1">[Q]uant li rois Marc ot bien garniz son reaume et mis a grant plantéz des viandes es en villes et en chastiaux,
                    il mande au rois Artus que il viengne quant il voudra, que bien trovera li roiaume de Cornoaille garniz
                    por defendre.</p>
                    <p xml:id="d001l2594" n="2">Que vos diroie? Mult tarda au roi Artus la venue de Lancelot dou Lac et des autres conpaingnons de la
                    Table Reonde, et molt li gist desor li cors l'outrage que li rois Marc li avoit par .II. foiz [fait].</p>
                    <p xml:id="d001l2595" n="3">De l'autre part, li vallet s'en vont, et de tex i fu que bien trova monseingnor Tristanz.</p>
                    <p xml:id="d001l2596" n="4">Mes uns vallet, que Gossadin estoit apelléz, le trova ou il se conbatoit au chevaliers que Achadens estoit
                    apelléz, et l'avoit tel atornéz que il n'avoit pooir de soi relever en estant, ainz gisoit a la terre
                    come mors.</p>
                    <p xml:id="d001l2597" n="5">Tristanz estoit feruz d'un glaive par mi les flanc destre en parfont, et illec estoit enbatuz une dame
                    de trop grant biautéz, et se fesoit desarmer et regarder sa plaie.</p>
                    <p xml:id="d001l2598" n="6">Quant li vallet vit la centure de monseingnor Tristanz gissant a la terre, si la prist et s'en vet fuiant
                    autressi come la foudre le chaçast.</p>
                    <p xml:id="d001l2599" n="7">A celle centure avoit une amosniere que la reine Iselt avoit fait, et dedenz i avoit une anellet a une
                    piere preciuse, ou il estoit portrait un chevaliers arméz qui tenoit entre ses mains un cuer d'ome tot
                    vermoill.</p>
                    <p xml:id="d001l2600" n="8">Et celui anellet avoit jadis estés dou roi Marc, et la reine Iselt l'avoit embléz et donéz a monseingnor
                    Tristanz.</p>
                </div2>
                <div2 xml:id="d001c218" n="CCXVIII">
                    <head>CCXVIII</head>
                    <p xml:id="d001l2601" n="1">[Q]uant monseingnor Tristanz [311vb] se voit ensint blecciéz come il estoit, il cuide certainement que
                    jamés ne garira.</p>
                    <p xml:id="d001l2602" n="2">Mort se tint et honiz, mes la dame que de lui guerir s'entremist l'aconforte, et dist:</p>
                    <p xml:id="d001l2603" n="3">‹‹Certes, sire chevaliers, vos n'avéz garde.</p>
                    <p xml:id="d001l2604" n="4">Je vos renderai et haitéz et sains a moins d'un mois entaers››.</p>
                    <p xml:id="d001l2605" n="5">Que vos diroie? La dame porchacce une lettiere et mist desus monseingnor Tristanz.</p>
                    <p xml:id="d001l2606" n="6">Et de l'autre part comande la dame a ssez valléz que conduient le chevalier a une tor que devant une montaingne
                    estoit.</p>
                    <p xml:id="d001l2607" n="7">Et puis s'en vet la dame, et conduist Tristanz a sson ostel, et prist garde de sa plaie, et le gari auques
                    legierement.</p>
                    <p xml:id="d001l2608" n="8">Mes lors quant il sot que il avoit perduz sa ceinture et s'amosniere atoz l'anel que la roine li avoit
                    donéz, il fu si durement corrocciéz que il enrajoit de duel.</p>
                    <p xml:id="d001l2609" n="9">Il se chouça malade, et fu tel atornéz que il fu dusque au trepasser de cist secle.</p>
                    <p xml:id="d001l2610" n="10">Et neporquant il gueri a quel que poine, et quant il fu guerriz, il comande la dame a Dex et le mercie
                    mult durement, et puis monte au congié de la dame.</p>
                </div2>
                <div2 xml:id="d001c219" n="CCXIX">
                    <head>CCXIX</head>
                    <p xml:id="d001l2611" n="1">[L]ors s'en vet Tristanz et laisse la queste dou Saint Graal, et passe la mer, et se mist en le Morois
                    vestuz d'une robe tute noire a une chape d'esenbrun desus ses armes, et s'ebergie e[n] une tor ou il avoit
                    jadis estéz avec la roine Ysolt.</p>
                    <p xml:id="d001l2612" n="2">Il estoit illec auques coiement.</p>
                    <p xml:id="d001l2613" n="3">De l'autre part, li vallet que embla la ceinture de monseingnor Tristanz chevauche tant que il fu venuz
                    a la mer.</p>
                    <p xml:id="d001l2614" n="4">Et lors se mist en une nef et passa la mer, et s'en vet en Cornoaille, ou il trova le roi Marc a Tintaiol
                    et avec lui la reine Ysolt, que joient as cheches.</p>
                    <p xml:id="d001l2615" n="5">Lors se mist li vallet a genolz, et dist: ‹‹Sire, vos m'envoiastes el reaume de Logres por trover monseingnor
                    Tristanz de Loenoys.</p>
                    <p xml:id="d001l2616" n="6">Tant chevauchai par mi les forestes et ça et la que je trovai veraies novelles de lui.</p>
                    <p xml:id="d001l2617" n="7">Et la novelle est mult cruel et [312ra] aspre.</p>
                    <p xml:id="d001l2618" n="8">Sachiéz certainement que je trovai une tonbe tote novellement parfaite.</p>
                    <p xml:id="d001l2619" n="9">Sire, desor la tonbe avoit un arc volu, ou il pendoit a un tronçon l'escu d'un chevalier et une ceinture
                    qui de lui avoit estee››.</p>
                    <p xml:id="d001l2620" n="10">Et lors la giette davant la roine Ysolt.</p>
                    <p xml:id="d001l2621" n="11">Quant la roine vit l'amosniere, si la conoist erraument, et dist:</p>
                    <p xml:id="d001l2622" n="12">‹‹Ha, Dex! Que duel et que domage! Hui mes est Cornoaille en aventure de recevoir tote honte!››.</p>
                    <p xml:id="d001l2623" n="13">Et lors se pasme, come celle qui cuide veraiment que Tristanz soit mort.</p>
                    <p xml:id="d001l2624" n="14">Li rois Marc comence un si tres grant duel a demender que bien cuident trestuit que il lo feïst a certes,
                    car les lermes en degottoit dusque a la terre.</p>
                </div2>
                <div2 xml:id="d001c220" n="CCXX">
                    <head>CCXX</head>
                    <p xml:id="d001l2625" n="1">[Q]uant Brangein vit pasmee la roine Ysolt, elle cort celle part la ou elle voit la ceinture de monseingnor
                    Tristanz, si gietta la main et la prist, et puis la mist en son sein a sa char nue.</p>
                    <p xml:id="d001l2626" n="2">Et le rois comande venir une letiere, et quant elle fu venue, si i fist metre la roine dedenz, et la fist
                    conduire a Mont Aguz.</p>
                    <p xml:id="d001l2627" n="3">Et illec fu descendue la roine Ysolt tote pasmee, et fu en celle pasmoison .IIII. jors et .III. nuit,
                    et au re[ve]nir s'escrie, et dist:</p>
                    <p xml:id="d001l2628" n="4">‹‹Ha, lasse, chaitive! Con je sui morte! Ha, rois Marc, car me faites conduire en Irlande, que jamés ne
                    serai se nonaine non!››.</p>
                    <p xml:id="d001l2629" n="5">Et lors parole Brengein, et dist: ‹‹Taisiéz, dame! Que vos n'estes pas devant le rois Marc, ainz estes
                    en Mont Aguz.</p>
                    <p xml:id="d001l2630" n="6">― Dex aide, Brengein! Et cuidiéz vos que je vive jamés sanz Tristanz? Certes, se je cuidasse vivre, je
                    m'ociroie tantost a mes .II. mains!</p>
                    <p xml:id="d001l2631" n="7">― Dame, fait Brengein, saichiéz certainement que il n'est pas mort.</p>
                    <p xml:id="d001l2632" n="8">Celui vallet enbla sa ceinture en aucune maniere.</p>
                    <p xml:id="d001l2633" n="9">Veéz, dame, l'anellet que jadis fu dou roi Marc: se il fust mors, il l'avroit donéz a aucun mostiers››.</p>
                </div2>
                <div2 xml:id="d001c221" n="CCXXI">
                    <head>CCXXI</head>
                    <p xml:id="d001l2634" n="1">‹‹[H]a, Brengein!, fait la reine, tu me travailles, quant tu me cuides conforter!››.</p>
                    <p xml:id="d001l2635" n="2">Et lors se pasme, et fu en [312rb] pasmoison .II. jors et .II. nuit, tel atornee que de li ne issoit aucune
                    aleine par semblant, ainz estoit droitement come morte.</p>
                    <p xml:id="d001l2636" n="3">Et quant elle revint de pasmoison, s'escrie, et dist: ‹‹Roi Marc, car me faites porter et conduire en
                    Irlande!››.</p>
                    <p xml:id="d001l2637" n="4">Lors cort Brengein a lli et le prie por Dex et por la reins dou monde que elle tant avoit améz, que elle
                    se soufre tant que elle li done d'un latouaire,</p>
                    <p xml:id="d001l2638" n="5">et enmaintenant li mist d'un latoaire en la boche, don li cuer en renjoï, et fu sanz pasmer toz celui
                    jors et mainnja un petit.</p>
                    <p xml:id="d001l2639" n="6">Mes elle ploroit si durement que bien cuidoit chascuns que l'arme dou cors s'en alast.</p>
                    <p xml:id="d001l2640" n="7">Elle regretoit monsingnor Tristanz, et disoit: ‹‹Ha, lasse!, fait elle, con je sui morte!</p>
                    <p xml:id="d001l2641" n="8">Toz li mondes me redotoit come la foudre por l'amor de Tristanz! Li beax Lancelot dou Lac me faissoit
                    joie et leece por l'amor de Tristanz!</p>
                    <p xml:id="d001l2642" n="9">Trestuit li chevaliers dou monde me honoroit por amor de Tristanz! Et li mauvéz chevaliers dou monde me
                    redotoient por amor de Tristanz!</p>
                    <p xml:id="d001l2643" n="10">Or sui cheüe je de aut en bas, de joie en tristecce! Honie sui, jamés n'avrai joie!</p>
                    <p xml:id="d001l2644" n="11">Li rois Marc me metra desormés en despit.</p>
                    <p xml:id="d001l2645" n="12">Li traitres de Andret prochaccera mon deseritement et mon exil.</p>
                    <p xml:id="d001l2646" n="13">Trestuit tenront desormés parlament de moi››.</p>
                </div2>
                <div2 xml:id="d001c222" n="CCXXII">
                    <head>CCXXII</head>
                    <p xml:id="d001l2647" n="1">‹‹[D]ame, fait Brengeim, merciz aiéz de vos meïsmes! Soufréz tant que la Pasque Florie viengne, que li
                    cuers me vet devinant que Tristanz sera en li Morois ensint come il nos comande.</p>
                    <p xml:id="d001l2648" n="2">La Pasque sera auques par tens, et je m'en vai en li Morois et serai tant illec que il me trovera.</p>
                    <p xml:id="d001l2649" n="3">Et se croire me voléz, entre vos et lui vos mettéz en cestui chastel que bien i porroit baer li rois Marc
                    environt trestoz son aage que vos ne li doneroiz un pain››.</p>
                    <p xml:id="d001l2650" n="4">A ceste parole se conforte la roine un petit, non pas de lermoier et de gitter sospir de parfont, mes
                    de regreter Tristanz.</p>
                    <p xml:id="d001l2651" n="5">De l'autre part, li rois Marc fait si grant duel, por [312va] senblant, de la mort de Tristanz, que bien
                    cuidoient que il fust corrocciéz a certes.</p>
                    <p xml:id="d001l2652" n="6">Mes il n'estoit mie, ainz feisoit celui senblant por savoir se la roine le porroit jamés oblier.</p>
                    <p xml:id="d001l2653" n="7">Mes ce est nient, que elle avoit enracinéz si dou tot son cuer en lui que en nulle maniere dou monde ne
                    le pooit oblier.</p>
                    <p xml:id="d001l2654" n="8">Et lors quant li rois Marc s'en vet por veoir la roine Ysolt, si la trove tel atornee que apoine fu coneüe
                    entre ses chanberieres.</p>
                    <p xml:id="d001l2655" n="9">Elle avoit perduz li sanc, et la char desor lui estoit tote pale et nercie.</p>
                    <p xml:id="d001l2656" n="10">Elle n'avoit desor li fors que la pel et les osses.</p>
                    <p xml:id="d001l2657" n="11">Et quant elle vit li roi Marc, elle parole, et dist: ‹‹Sire, tote Cornoaille avom perdue.</p>
                    <p xml:id="d001l2658" n="12">Maleoite soit l'ores que vos alastes el roiaume de Logres a ost par tantes foiz!››.</p>
                </div2>
                <div2 xml:id="d001c223" n="CCXXIII">
                    <head>CCXXIII</head>
                    <p xml:id="d001l2659" n="1">‹‹[D]ame, fait li rois Marc, se lli fellon Palamedés ne m'eüst trinchiéz a ceste foiz, ja li pooir de
                    Galaaz ne m'eüst mis a desconfiture.</p>
                    <p xml:id="d001l2660" n="2">Et se je fusse escampéz de celui fait, jamés li rois Artus ne fust sire del reaume de Logres.</p>
                    <p xml:id="d001l2661" n="3">― Sire, fait la roine Ysolt, li cuers me vet devinant que le lais que vos envoiastes au rois Artus, de
                    ll'estre de monseingnor Lancelot dou Lac, vos honira dou cors se il vient en ceste part, ou se vos ne
                    fuiéz dela la mer.</p>
                    <p xml:id="d001l2662" n="4">Je ne sai deça le liuz que guarentir vos en peüst.</p>
                    <p xml:id="d001l2663" n="5">― Dame, fait li roi Marc, se Lancelot dou Lac vient ceste part, je guerpirai li pa[ï]s et me metrai en
                    Mont Aguz, et serai tant illec que il sera partiz de Cornoaille››.</p>
                    <p xml:id="d001l2664" n="6">Que vos diroie? Li rois conforte la roine, et dist:</p>
                    <p xml:id="d001l2665" n="7">‹‹Dame, n'aiéz poor, que Damedex nos aidera.</p>
                    <p xml:id="d001l2666" n="8">― Dex le face››, ce dit la reine Ysolt.</p>
                    <p xml:id="d001l2667" n="9">Mes lors quant il parti d'ilec, la roine envoia Brengein en li Morois, et fu tant illec que elle trova
                    monseingnor Tristanz.</p>
                    <p xml:id="d001l2668" n="10">Quant Brengein conuit celui que sa dame amoit si durement, elle li cort lé braz tenduz, et dist:</p>
                    <p xml:id="d001l2669" n="11">‹‹Ha, sire! Con je sui morte!</p>
                    <p xml:id="d001l2670" n="12">Li rois Marc nos a traïz! Il nos a fait a savoir que vos estez morz.</p>
                    <p xml:id="d001l2671" n="13">Il vos fist en[312vb]bler vostre ceinture, dont ma dame n'est tel atornee que l'arme ne regrade l'ore
                    se non que elle s'en isse fors dou cors.</p>
                    <p xml:id="d001l2672" n="14">Puis que trovéz vos ai, fait Brengein, je m'en retornerai a ma dame por conter li ceste bone novelle,
                    que trovéz vos ai et sainz et haitiéz, Dex en soit loéz!››.</p>
                </div2>
                <div2 xml:id="d001c224" n="CCXXIV">
                    <head>CCXXIV</head>
                    <p xml:id="d001l2673" n="1">‹‹[B]rengein, fait monseingnor Tristanz, celle ceinture me mist presque a la mort.</p>
                    <p xml:id="d001l2674" n="2">Certes, jamés ne cuidai porter armes.</p>
                    <p xml:id="d001l2675" n="3">Si grant duel me mist au cuer que je pensoie bien tot […] et ce que il n'est avenuz.</p>
                    <p xml:id="d001l2676" n="4">Or vos en aléz tost et saluéz ma dame la roine de part moi, et li dites que elle ne se desconfort, ainz
                    se doie renjoïr, por ce que je la verai procheinement››.</p>
                    <p xml:id="d001l2677" n="5">Cele s'en vet et trove la roine tel atornee que la mort li estoit voisine, et se Brengein ne fust tost
                    venue ensi con elle vint, jamés la roine n'en eüst parléz de sa boche.</p>
                    <p xml:id="d001l2678" n="6">Mes lors quant elle li conta qu'elle avoit trovéz Tristanz, si la baise et acolle, et elle retorne a guarison.</p>
                    <p xml:id="d001l2679" n="7">Mes atant laisse li contes a parler de ceste aventure, et parole de Sagremors li Desreéz.</p>
                </div2>
                <div2 xml:id="d001c225" n="CCXXVI">
                    <head>CCXXVI</head>
                    <p xml:id="d001l2680" n="1">Or dit li contes, et la veraie estoire le tesmogne, que Sagremors le Desreéz s'estoit tant travailliéz
                    en la queste dou Saint Graal, sanz aventure trover que a conter face, que un jor avint que il encontra
                    un chevaliers arméz de totes armes et montéz en un cheval fort et isnel.</p>
                    <p xml:id="d001l2681" n="2">Li chevaliers li escrie, et dist: ‹‹Danz chevalier, se vos estes des chevaliers de la queste dou Saint
                    Graal, si le me dites!</p>
                    <p xml:id="d001l2682" n="3">― Porquoi me le demandéz vos?, fait Sagremors.</p>
                    <p xml:id="d001l2683" n="4">― Je le vos demant, fait li chevalier, por ce que je ai guerre mortelx a aus.</p>
                    <p xml:id="d001l2684" n="5">― Puis que vos guerre mortelx avéz a iaus, fait Sagremors, je vos desfi: gardéz [313ra] vos de moi, que
                    je maintendrai l'onors des mes conpaingnons tant quant je vivrai!››.</p>
                    <p xml:id="d001l2685" n="6">Lors s'appareille li chevalies de la joste, et Sagremors li laisse corre au ferir des esperons, son glaive
                    mis desor li feutre, et li chevalier encontre lui, [apareilliéz] dou recevoir.</p>
                    <p xml:id="d001l2686" n="7">Mes tex fu l'aventure, au jondre des glaives, que li chevaliers chaï a la terre, et Sagremors passe outre
                    tot a cheval por parfornir son poindre, et puis descent, et prist son escuz par les enarmes et hoste sa
                    spee dou fuerre.</p>
                    <p xml:id="d001l2687" n="8">Et lors quant il cuide trover li chevalier apareilliéz dou defendre, il regarde et voit que il estoit
                    montéz, et s'en aloit fuiant autresint come la foudre le chachast.</p>
                </div2>
                <div2 xml:id="d001c226" n="CCXXVI">
                    <head>CCXXVI</head>
                    <p xml:id="d001l2688" n="1">[Q]uant Sagremors veoit aler fuiant li chevaliers, il comence a rrire, et dist:</p>
                    <p xml:id="d001l2689" n="2">‹‹Se li chevaliers de la queste dou Saint Graal, n'ont autre enconbrier fors tex chevaliers con celui
                    est, il n'ont garde!››.</p>
                    <p xml:id="d001l2690" n="3">Et lors retorne a sson cheval, et monte, et se mist en un sentiers, et chevauce tant que il vint chiés
                    la dame que avoit gariz monseingnor Tristanz.</p>
                    <p xml:id="d001l2691" n="4">En celui hostel fu Sagremors mult bien serviz la nuit, au souper et au chouchier, et a l'endemain li conta
                    la dame l'estre de monseingnor Tristan, et coment il s'en estoit aléz en Cornoaille.</p>
                    <p xml:id="d001l2692" n="5">‹‹Et je sui celui, fait Sagremors, que je en laisserai la queste dou Saint Graal et m'en ira en Cornoaille.</p>
                    <p xml:id="d001l2693" n="6">― Danz chevaliers, fait la damoiselle, la queste dou Saint Graal ne povéz vos laissier se vos n'avés estés
                    en Corbenic ou avoir failli d'entrer dedenz le chastel››.</p>
                    <p xml:id="d001l2694" n="7">Lors comande Sagremors la dame a Dex, et elle li ore bones aventures.</p>
                    <p xml:id="d001l2695" n="8">Il s'en vet et se mist en celui chemin que conduisoit a Corbenic, et chevauche tant que il fu venuz devant
                    le pont.</p>
                    <p xml:id="d001l2696" n="9">Et lors quant il monta desus, un chevaliers li laisse corre, son glaive mis desor li feutre et son cheval
                    esperonant, et le feri si durement que, voille ou non voille, Sagremors li estuet cheïr a la terre, et
                    son cheval desor li cors.</p>
                    <p xml:id="d001l2697" n="10">[313rb] Quant li chevaliers ot parforniz son poindre, il retorne en le chastel.</p>
                    <p xml:id="d001l2698" n="11">Et Sagremors fu relevéz, et cuide trover li chevalier por conbater a llui.</p>
                    <p xml:id="d001l2699" n="12">Et quant il vit qu'il avoit failli a la bataille, il munte, et l'en li dist: ‹‹Chevaliers, vos avéz vostre
                    queste achevee››.</p>
                    <p xml:id="d001l2700" n="13">Et quant Sagremors oï ce, il s'en vet, corrocciéz et pleins de maltalant.</p>
                    <p xml:id="d001l2701" n="14">Lors se mist a la voie par ou l'en aloit a la mer.</p>
                    <p xml:id="d001l2702" n="15">Et quant il fu la venuz, il trove une nef apareilliee por aler en Cornoaille.</p>
                    <p xml:id="d001l2703" n="16">Il se mist dedenz et li mariners dreccent lor veilles et li vens se feri enz, dont il passerent tost en
                    Cornoaille.</p>
                    <p xml:id="d001l2704" n="17">Sagremors li Desreéz s'en oissi hors et s'en ala au chaustel Dynas, que mult estoit Dynas de lui acontes.</p>
                    <p xml:id="d001l2705" n="18">Quant il fu venuz et cels de leenz le conuit, il comencent trestuit a plorer et a rregreter monseingnor
                    Tristanz:</p>
                    <p xml:id="d001l2706" n="19">‹‹Ha, Sagremors!, fait Dynas, nos somes honiz! Et mors este Tristans, li vos amis!››.</p>
                </div2>
                <div2 xml:id="d001c227" n="CCXXVII">
                    <head>CCXXVII</head>
                    <p xml:id="d001l2707" n="1">[Q]uant Sagremors oï ce, il fu tant durement corrocciéz que a poi ne pori de duel.</p>
                    <p xml:id="d001l2708" n="2">Les lermes dé eils li chieent a la terre, et cuide certainement que li rois Marc l'ait fait occire.</p>
                    <p xml:id="d001l2709" n="3">Et quant il a un grant piecce ploréz et dementéz et demenéz grant duel, il demande a Dynas, et dist:</p>
                    <p xml:id="d001l2710" n="4">‹‹Danz Dynas, di moi, se Dex te saut, li non per dou monde, coment fu il mort? ―</p>
                    <p xml:id="d001l2711" n="5">Sire, ce respont Dynas, nos ne savons en quel maniere il morut, mes novelles totes veraies nos est venue
                    que il est mort››.</p>
                    <p xml:id="d001l2712" n="6">Et quant Sagremors oï ce, bien li fu avis que monseingnor Tristanz n'estoit mort mie, ainz se faisoit
                    celer por venir a la reine Ysolt.</p>
                    <p xml:id="d001l2713" n="7">‹‹Dynas, fait il, puis que il est mors, a ssoufrir les nos convient.</p>
                    <p xml:id="d001l2714" n="8">La mort ne laisse nelui. ― Voir est, fait Dynas, mes dusque atant que je serai en vie, serai je corrocciéz
                    de la mort de monseingnor Tristanz, que vos savéz que il estoit si deboneire et si piteus et si dous et
                    si humils que il avoit en lui trestoute debonerité dou [313va] monde!››.</p>
                    <p xml:id="d001l2715" n="9">Que vos diroie? Celui soir fu Sagremors au souper mult bien aissiéz, et la nuit ausint au chouchier.</p>
                    <p xml:id="d001l2716" n="10">A l'endemain se leva Sagremors et arma son cors de totes ses armes, et monta en un cheval fort et isnel,
                    et comanda Dynas a Dex et tot les autres de leenz.</p>
                </div2>
                <div2 xml:id="d001c228" n="CCXXIX">
                    <head>CCXXIX</head>
                    <p xml:id="d001l2717" n="1">‹‹[S]ire, Dynas fait, ou voléz vos alér? Saichiéz certainement que se li rois Marc vos espie ceste part,
                    il vos fera prendre et gittier en prison.</p>
                    <p xml:id="d001l2718" n="2">Ne savéz vos que li rois Marc vos a desfiéz et que la guerre est comencee?</p>
                    <p xml:id="d001l2719" n="3">― Puis que la guerre est comencee, ce dit Sagremors, entre le rois Artus et li rois Marc, se je truis
                    andret li neveuz au roi Marc, il sentira se ma spee trinche ou non.</p>
                    <p xml:id="d001l2720" n="4">Je ai besoing aler a li Morois. ― Puis que de l'aler est acordéz, fait Dynas, je vos comant a Dex››.</p>
                    <p xml:id="d001l2721" n="5">Lors entre Sagremors el sentiers que conduisoit en li Morois, et chevauche tant que il fu venuz a l'entree
                    de li Morois, ou il trova un chevalier que Andret i avoit envoiéz por cercher li Morois de chief en chief
                    se aucuns chevaliers se fust mis dedenz.</p>
                    <p xml:id="d001l2722" n="6">Il s'entresaluent a l'asenbler. Et quant li chevalier conut que Sagremors estoit dou reaume de Logres,
                    il parole, et dist:</p>
                    <p xml:id="d001l2723" n="7">‹‹Chevaliers, vos n'est pas bien senés, que par Cornoaille aléz arméz de totes armes.</p>
                    <p xml:id="d001l2724" n="8">Ne savéz vos que la guerre est encomencee entre le rois Artus et le roi Marc?</p>
                    <p xml:id="d001l2725" n="9">― Danz chevalier, fait Sagremors, se je sui dou reaume de Logres, sachiéz certainement que je ne dout
                    ne vos ne le rois Marc, que je m'en vois en tel liuz ou je n'avrai garde de lui.</p>
                    <p xml:id="d001l2726" n="10">Mes je voil bien que vos me dites ou vos aléz a tel besoing.</p>
                    <p xml:id="d001l2727" n="11">― Puis que savoir le voléz, fait li chevalier, je le vos dirai: saichiéz certainement que je retorn a
                    Andret, que en li Morois m'envoia, por conter li novelles d'un chevaliers que je ai veüz a la fenestre
                    d'une tor.</p>
                    <p xml:id="d001l2728" n="12">― Et qui cuidéz que il soit?, fait Sagremors. ― Je croi veraiement, fait li chevaliers, qu'il [313vb]
                    soit Tristanz de Loenoys.</p>
                    <p xml:id="d001l2729" n="13">― Taisiéz, danz chevaliers!, fait Sagremors, que li rois Marc est toz certains de la mort de Tristanz.</p>
                    <p xml:id="d001l2730" n="14">― Se li rois Marc en est certains, fait li chevaliers, Andret en ot autre creance››.</p>
                </div2>
                <div2 xml:id="d001c229" n="CCXXIX">
                    <head>CCXXIX</head>
                    <p xml:id="d001l2731" n="1">‹‹[D]anz chevaliers, fait Sagremors, se vos oisiéz, je vos apel a la bataille, et primierement a la joste</p>
                    <p xml:id="d001l2732" n="2">― Ja ne place a Dex li Toz Puissanz, fait Alariz, que je refuz ne joste ne bataille de vos››.</p>
                    <p xml:id="d001l2733" n="3">Et lors se part l'uns da l'autre por prendre terre et quant il furent aparoilliéz de la joste, il laissent
                    corre li uns encontre l'autre, lor glaives mis desor li feutre et lor cheval esperonant.</p>
                    <p xml:id="d001l2734" n="4">Mes lors quant il vient a jondre des glaives, tel fu l'aventure que li chevalier brise son glaive,</p>
                    <p xml:id="d001l2735" n="5">et Sagremors feri lui si durement que il li passa l'escuz et li aubers, et l'epeint come celui qui avoit
                    asséz force et pooir, si le rue dou chevax a terre, tel atornéz que il n'a mestier de mire.</p>
                    <p xml:id="d001l2736" n="6">Et quant Sagremors ot parforniz son poindre, il retorne arriere desor li chevaliers et le trove tel correéz
                    que l'arme li essoit dou cors davant lui, ensint come il est acostumé de ces qui trepassent dou siecle.</p>
                    <p xml:id="d001l2737" n="7">Et quant il vit ce, il parole, et dist a ssoi meïsmes: ‹‹Certes, ja por ton parler ne sera descovert monseingnor
                    Tristanz!››.</p>
                    <p xml:id="d001l2738" n="8">Et puis entre li Morois et chevauche tot droit aval.</p>
                </div2>
                <div2 xml:id="d001c230" n="CCXXX">
                    <head>CCXXX</head>
                    <p xml:id="d001l2739" n="1">[Q]ue vos diroie? Andret, que la venue dou chevaliers atendoit, quant il vit que il ne revenoit, bien
                    li fu avis que Tristanz l'ait occis.</p>
                    <p xml:id="d001l2740" n="2">Et lors demande ses armes, et celui les li aporte que a garder les avoit.</p>
                    <p xml:id="d001l2741" n="3">Il chause ses chauce de fer, et puis vest son haubers et s'apareille de totes ses armes.</p>
                    <p xml:id="d001l2742" n="4">Et quant il fu arméz, il monte en son cheval et comande a .IIII. chevaliers que montent armés de totes
                    armes, et suit Andret a esperon.</p>
                    <p xml:id="d001l2743" n="5">Et il se mist el sentiers que conduisoit en li Morois, et chevaucherent tant que il furent [314ra] a l'entree
                    venu.</p>
                    <p xml:id="d001l2744" n="6">Et quant Andret i fu venuz, il regarde et voit Alariz gisant a la terre come morz, et mort estoit il sanz
                    faille.</p>
                    <p xml:id="d001l2745" n="7">Il dessent et regarde la plaie, et puis dist a ssez compaingnons: ‹‹Certes, cestui coup ne fu pas de Cornuaille!››.</p>
                    <p xml:id="d001l2746" n="8">Et lors monte, et regrette Alarinz, et se mist el Morois.</p>
                    <p xml:id="d001l2747" n="9">Mes il n'ot gueres chevauchiéz que il encontra un chevaliers arméz de totes armes.</p>
                    <p xml:id="d001l2748" n="10">Andret li escrie, et dist: ‹‹Chevaliers, se vos n'estes de Cornoaille, ostés vos heaumes, que je vos voie
                    visage descovert!</p>
                    <p xml:id="d001l2749" n="11">Et se vos estes dou roiaume de Logres, gardés vos de moi!››.</p>
                </div2>
                <div2 xml:id="d001c231" n="CCXXXI">
                    <head>CCXXXI</head>
                    <p xml:id="d001l2750" n="1">[Q]uant li chevalier voit que il estoit venuz a la joste, il mist son glaive desor li feutre et hurte
                    son cheval des esperons et laisse corre Andret, que li venoit encontre, son glaive abeisséz.</p>
                    <p xml:id="d001l2751" n="2">Mes tex fu l'aventure, au parferir des glaives, que li uns chaï a la terre et l'autre passe outre au ferir
                    des esperons.</p>
                    <p xml:id="d001l2752" n="3">Andret chaï et li chevalier s'en vet.</p>
                    <p xml:id="d001l2753" n="4">et au retorner que il fist, uns des compaingons de Andret li leisse corre, son glaive abeissiéz.</p>
                    <p xml:id="d001l2754" n="5">Que vos diroie je? Au ferir des glaives fu tel l'aventure que li chevalier passe outre tot a cheval, et
                    Almeriz de Morolt senti la seche terre, que il trebuche desor la croppe de son cheval.</p>
                    <p xml:id="d001l2755" n="6">Puis s'adrecce li chevaliers au tiers, et le feri si durement que il li perce li escuz, et li esmaille
                    li aubers, et li mist li fers dou glaive par mi le cors, et l'enpeint come cellui que de grant force estoit,
                    si le trebuche a la terre par desor la croppe de son cheval, tel atornéz que il n'a mestier de mire.</p>
                    <p xml:id="d001l2756" n="7">Et quant Andret voit ceste chose, bien li fu avis que li chevalier fust Tristanz de Loenoys.</p>
                    <p xml:id="d001l2757" n="8">Il giette la main, et prist son cheval, et monte, et laisse illec les .IIII. compaingnons, et s'en vet
                    fuiant a esperons autresi come se la foudre le chachast.</p>
                    <p xml:id="d001l2758" n="9">Et li chevalier laisse corre as autres.</p>
                    <p xml:id="d001l2759" n="10">Mes il s'en fuient a espoeron et cels a piéz estoient se mistrent [314rb] en bois, ou il le trovent plus
                    espés.</p>
                    <p xml:id="d001l2760" n="11">Et quant li chevalier en fu delivréz, il s'en vet a sa queste.</p>
                    <p xml:id="d001l2761" n="12">Et se aucuns venist avant qui me demandoit qui fu li chevaliers que les avoit desconfiz, je li responddroie
                    que il fu Sagremors les Desreéz.</p>
                </div2>
                <div2 xml:id="d001c232" n="CCXXXII">
                    <head>CCXXXII</head>
                    <p xml:id="d001l2762" n="1">Tant chevauche Andret que il fu venuz a Tintaiol, ou li rois Marc son oncle estoit.</p>
                    <p xml:id="d001l2763" n="2">Il descent, et dist: ‹‹Sire, je vos demant un don››.</p>
                    <p xml:id="d001l2764" n="3">Et li roi Marc li otroie. ‹‹Vos m'avéz donéz, ce dit Andret, la garde de madame la reine Ysolt››.</p>
                    <p xml:id="d001l2765" n="4">Et lors comence li rois Marc a rrire, et dist:</p>
                    <p xml:id="d001l2766" n="5">‹‹Andret, il m'est mult bel.</p>
                    <p xml:id="d001l2767" n="6">Je sai certainement que la reine avra bone garde››.</p>
                    <p xml:id="d001l2768" n="7">Lors s'entremist Andret de garder la reine por amor de Tristan.</p>
                    <p xml:id="d001l2769" n="8">Et de l'autre part, tant chevauche Sagremors ça et la que il fu venuz a la tor ou Tristanz estoit.</p>
                    <p xml:id="d001l2770" n="9">Il descent illec, et fu mult bien herbergiéz, que Tristanz se fist a llui conoistre.</p>
                    <p xml:id="d001l2771" n="10">Et por amor de lui fu il aese de totes celles choses que mestiers li fu.</p>
                    <p xml:id="d001l2772" n="11">Lors comence Sagremors a rreconter coment il occis un chevaliers que espïéz l'avoit, et puis trove Andret,
                    et avec lui .IIII. chevaliers que por lui trover estoit mis en li Morois.</p>
                    <p xml:id="d001l2773" n="12">Et quant monseingnor Tristanz oï ce, il fu mult corrocciéz, et lors apelle une damoiselle, et li dist:</p>
                    <p xml:id="d001l2774" n="13">‹‹Va t'en a l'endemain a madame la roine, et li de de part moi que li rois Marc m'ot espiéz››.</p>
                    <p xml:id="d001l2775" n="14">Endementiers que il parloit a la damoiselle entra laiens Brengein.</p>
                    <p xml:id="d001l2776" n="15">Et quant monseingnor Tristanz la vit, il li saut a l'encontre, et li dist:</p>
                    <p xml:id="d001l2777" n="16">‹‹Brengein, bien vegnant! ― Si[re], fait elle, ma dame vos salue et vos mande que Andret se mist por li
                    garder, et li rois Marc nos vet querre, et avec lui .CCCC. chevaliers, trestuit vestuz de bones armes.</p>
                    <p xml:id="d001l2778" n="17">Tant fait por amor de li que vos retornéz el reaume aventureus, que puis il oïra conter de vos proecces
                    et chevaleries, il laissera la queste de vos››.</p>
                </div2>
                <div2 xml:id="d001c233" n="CCXXXIII">
                    <head>CCXXXIII</head>
                    <p xml:id="d001l2779" n="1">[314va] ‹‹Ha, Dex!, fait monseingnor Tristanz, con celui traitres de Andret me vet destorbant de mon affaire!</p>
                    <p xml:id="d001l2780" n="2">Mes se je le truis, jamés ne fera encontre moi!››.</p>
                    <p xml:id="d001l2781" n="3">Que vos diroie? A l'endemain se parti monseingnor Tristans de la tor entre lui et Sagremors le Desreéz,
                    et comande la dame et tote sa compaingnie a Dex, et encore Brengein ne oblia il pas, et s'en vet el roiaume
                    de Logres, et trove maint des chevaliers de la Table Reonde en la queste dou Saint Graal.</p>
                    <p xml:id="d001l2782" n="4">Il se mist autresi en la queste et fist grant mervoilles d'armes.</p>
                    <p xml:id="d001l2783" n="5">A chief de .II. mois retorna en Cor[n]oaille entre lui et Sagremors, que li roi Marc en avoit ce[r]chiéz
                    toz li Morois entre lui et sa compagnie.</p>
                    <p xml:id="d001l2784" n="6">Mes atant laisse li contes a parler de ceste aventure, et retorne a parler de Helis, li filz de monseingnor
                    Boort de Gaunes.</p>
                </div2>
                <div2 xml:id="d001c234" n="CCXXXIV">
                    <head>CCXXXIV</head>
                    <p xml:id="d001l2785" n="1">[O]r dit li contes, et la veraie estoire dou Saint Graal le tesmongne, que aprés ce que Helis, li filz
                    monseingnor Boort de Gaunes, se conbati a sson pere, il en porta une plaie mult parfonde et mult perieuleusse,
                    dont je vos di apertement que il ne gueri dusque a un mois.</p>
                    <p xml:id="d001l2786" n="2">Et lors quant il fu gueris, saichiéz certainement que il fu mult desiranz de trover un chevalier que mult
                    grant ennui li avoit fait, et par mainte foiz.</p>
                    <p xml:id="d001l2787" n="3">Et quant il puet chevauchier, il monta en son chevaux, arméz de totes armes, et conmande li sire de l'ostel
                    a Dex et li mires que gari l'avoit, et il dient que Damedex li done santéz et honors de chevalerie.</p>
                    <p xml:id="d001l2788" n="4">Helis chevauche par mi un sentiers que conduisoit a un chastel.</p>
                    <p xml:id="d001l2789" n="5">Il se haste dou chevauchier, que bien li estoit avis que li chevalier que corrocciéz l'avoit fust illec.</p>
                </div2>
                <div2 xml:id="d001c235" n="CCXXXV">
                    <head>CCXXXV</head>
                    <p xml:id="d001l2790" n="1">[314vb] [Q]uant Helis i fu venuz, il regarde et voit li chevaliers que tant l'avoit corrocciéz, qui estoit
                    a une querole arrestéz, et avoit li asne avec lui atoz li scuz qui fu de Boort, son pere.</p>
                    <p xml:id="d001l2791" n="2">Helis conut le chevalier et li eschuz ensement, que mainte foiz i avoit feruz de sa spee.</p>
                    <p xml:id="d001l2792" n="3">Et celui chevalier faisoit traïner celui escuz a coe d'un asne, et par mainte foiz l'avoit conduit li
                    chevalier devant Helis quant il gisoit malades, por lui corroccier.</p>
                    <p xml:id="d001l2793" n="4">Saichiéz certainement que li premiers jors que Elis vit li escuz, il fu certes que ce estoit li escuz
                    de son pere; et quant il le vit, il fu levéz en estant sanz le seü de nului, et arma son cors de totes
                    ses armes, et puis monta en un cheval fort et isnel.</p>
                    <p xml:id="d001l2794" n="5">Mes lors quant il hurta le cheval des esperons, sa plaie li escrieve et il chaï pasméz a la terre come
                    mors, et li chevaux s'en fuit en la maison.</p>
                    <p xml:id="d001l2795" n="6">Lors quant li mire le vit, il cort en la chanbre ou il cuide trover Helis, et quant il vit le lit sanz
                    lui, saichiéz certainement que il fu mult esbaïz, et neporquant il s'en ala en la placce, et le trove
                    pasméz come mort.</p>
                    <p xml:id="d001l2796" n="7">Lors s'escrie, et au crier qu'il fist i cort un et autre, et le pristrent en lor braz e lle portent en
                    la chanbre et le desarment hastivement, et puis fu couchiéz en son lit, et li mire li estache la plaie.</p>
                    <p xml:id="d001l2797" n="8">Que vos diroie je? A celui point que il esoit gariz le trove en la querole ensi con je vos ai contéz,
                    et Helis s'areste illec por veoir li chevalier qui li escuz de son pere fasoit traïner et por escouter
                    que il diroit.</p>
                </div2>
                <div2 xml:id="d001c236" n="CCXXXVI">
                    <head>CCXXXVI</head>
                    <p xml:id="d001l2798" n="1">[Q]uant la querole fu remese, li chevalier fist li escuz venir avant, et dist:</p>
                    <p xml:id="d001l2799" n="2">‹‹Seingnors et dames, veéz li escuz de Boort de Gaunes, li traitres que je outrai por armes, et il me
                    creanta come chevalier d'aler en prison de la plus vaillant damoiselles que onques fust el reaume de Logres.</p>
                    <p xml:id="d001l2800" n="3">Li traitres foiz-mentiz s'en est fuiz de cestui païs et m'ot failliz de convenances.</p>
                    <p xml:id="d001l2801" n="4">[315ra] Mes se je le truis en nul liuz, je li ferai comparer sa fellonie!››.</p>
                    <p xml:id="d001l2802" n="5">Et quant Helis oï ce, il se mist avant, et dist: ‹‹Chevaliers failliz de cuer et de cors, tu es honiz
                    et outrés!</p>
                    <p xml:id="d001l2803" n="6">Ou trovast tu Boort de Gaunes, que tu l'outras por armes et en porte son escuz a tel viltéz? Certes, je
                    croi, se tu le veïsses, que tu n'eseroies esgarder son cors!</p>
                    <p xml:id="d001l2804" n="7">Tu ai embléz celui escus, je le sai bien apertement!</p>
                    <p xml:id="d001l2805" n="8">Mes se je ne te fas regreïr ta fellonie, jamés ne quier porter armes!››.</p>
                    <p xml:id="d001l2806" n="9">Quant li chevalier oï ce, il fu mult esbaïz, et dist: ‹‹Danz chevaliers, a vos ne di je outrage; donc
                    que tien a vos ceste parole?</p>
                    <p xml:id="d001l2807" n="10">― S'ele ne tenist de rien a moi, fait Helis, et je oïsse si grant desloiauté, et veïsse a mes oilz, si
                    la prendroie je desor moi!</p>
                    <p xml:id="d001l2808" n="11">Gardéz vos de moi, que vos desfi!››.</p>
                </div2>
                <div2 xml:id="d001c237" n="CCXXXVII">
                    <head>CCXXXVII</head>
                    <p xml:id="d001l2809" n="1">[L]i chevalier, ensint esbaïz come il esoit, s'apareille de la joste.</p>
                    <p xml:id="d001l2810" n="2">Et lors laisse Helis corre, son glaive mis desor le feutre et son cheval esperonant.</p>
                    <p xml:id="d001l2811" n="3">Et li chevaliers, que Ariens estoit apelléz, ne li refuse pas, ainz li adrecce la teste de son cheval
                    et son gliave abeissiéz.</p>
                    <p xml:id="d001l2812" n="4">Mes tex fu l'aventure, au jondre des glaives, que Ariens chaï par desor la croppe de son cheval, et le
                    cheval desor lui.</p>
                    <p xml:id="d001l2813" n="5">Et quant Helis, que passe outre tot a cheval, ot parforniz son poindre, il retorne arriere, et la u il
                    vit que gisoit li chevalier desouz son cheval, il descent erraument et l'osta d'ilec, et puis se traist
                    en sus de lui, et prist son escuz par les enarmes, et hosta s'espee dou fuerre.</p>
                    <p xml:id="d001l2814" n="6">Et l'autre chevalier, que mult estoit estordiz del dur cheoir que il fist, ne s'aparoille de la bataille,
                    ainz le regarde con home espoentéz et ploins de grant poor.</p>
                    <p xml:id="d001l2815" n="7">Et quant Elis voit ce, il se mist avant et le feri un poi de son escuz, et puis dist:</p>
                    <p xml:id="d001l2816" n="8">‹‹Hé, chevaliers! Que aléz vos contant par toz li mondes que outrastes missire Boort de Gaunes, mon pere?</p>
                    <p xml:id="d001l2817" n="9">Porquoi ne mostréz vos la proesce ore que vos eüst a celui point quant vos outrastes missire Boort por
                    armes?</p>
                    <p xml:id="d001l2818" n="10">Certes, [315rb] il m'est avis que vos n'osés vostre espee oster dou fuerre! Honiz estes, bien le voi apertement!››.</p>
                </div2>
                <div2 xml:id="d001c238" n="CCXXXVIII">
                    <head>CCXXXVIII</head>
                    <p xml:id="d001l2819" n="1">[Q]uant li chevalier oï ce, il fu mult corrocciéz outre mesure.</p>
                    <p xml:id="d001l2820" n="2">De garentir son cors ne li sovint ne poi ne grant.</p>
                    <p xml:id="d001l2821" n="3">Il prist son escuz par les enarmes et hoste s'espee dou fuerre, et s'adreçça encontre Elis.</p>
                    <p xml:id="d001l2822" n="4">Mes quant Helis le voit venir, il ne le refuse pas, ainz se lance encontre lui, et li giette un coup a
                    l'asembler, qu'il li trinche del heaume ploine paume.</p>
                    <p xml:id="d001l2823" n="5">Et se la spee ne li fust tornee an la main, jamés autre cox n'eüst receu li chevalier, ainz fust trenchiéz
                    dusque as denz, tant fu li cox dur et aspre.</p>
                    <p xml:id="d001l2824" n="6">Que vos diroie? Quant li chevalier senti le coup, il se traist arriere et giette son escuz a la terre,
                    et puis tent s'espee a Elys, et dist:</p>
                    <p xml:id="d001l2825" n="7">‹‹Tenéz, danz chevalier, que anceis que je muire regehirai je, oiant toz, ma follie et ma desloiautéz››.</p>
                    <p xml:id="d001l2826" n="8">Helys prist l'espee, et li chevalier hosta son heaume et le giette en voie.</p>
                    <p xml:id="d001l2827" n="9">Et lors le prist Helis por la main et le conduist devant cels de la querole, et puis dist: ‹‹Danz chevalier,
                    ore faites assavoir vostre desloiautéz a ses genz››.</p>
                    <p xml:id="d001l2828" n="10">Et li chevalier comence a conter coment Boort de Gaunes avoit occis son frere por la querelle d'une damoiselle,
                    et coment el avoit mis celle damoisselle dedenz son heritagge, que sa seror l'en avoit chachiee.</p>
                    <p xml:id="d001l2829" n="11">‹‹Seingnor et dame, fait il, je amoie une autre damoiselle que mauvesement tenoit un autre heritagge.</p>
                    <p xml:id="d001l2830" n="12">Celle damoiselle, quant elle oï conter la proecce de Boort de Gaunes, bien li fu avis que il le venist
                    por deseriter.</p>
                    <p xml:id="d001l2831" n="13">Celle me renporchoit totes voies la mort de mon frere.</p>
                    <p xml:id="d001l2832" n="14">Que vos diroie? Je fu mult corrocciéz, si m'en alai clamer a mes amis et a mes parens.</p>
                    <p xml:id="d001l2833" n="15">Et il me distrent trestuit que il estoient mult desierranz de venger la mort de mon frere.</p>
                    <p xml:id="d001l2834" n="16">Un poi aprés retorna Boort por herbergier en l'ostel de la damoiselle que il avoit aidiee a rretorner
                    en son heritagge.</p>
                    <p xml:id="d001l2835" n="17">[315va] Et quant je l'espiai, si m'en alai celle part en la compagnie de tex [genz], que chevaliers que
                    serjanz, que nus ne baoit fors que Bort metre a la mort.</p>
                    <p xml:id="d001l2836" n="18">Il fu assailliéz de totes parz, mes il se defendi si durement et si bel que dusque au jors en defendi
                    la tor.</p>
                    <p xml:id="d001l2837" n="19">Mes lors quant li jors vint clers et beaus, et il regarda que de totes pars venoient lé gens por lui metre
                    a la mort, il parole, et dist: “Seingnors chevaliers, porquoi estes vos venuz en ceste part?”, et il escrient
                    trestuit: “Por toi occire seulement!”››.</p>
                </div2>
                <div2 xml:id="d001c239" n="CCXXXIX">
                    <head>CCXXXIX</head>
                    <p xml:id="d001l2838" n="1">[Q]uant il oï ce, il desarma son cors de totes ses armes et prist une corde et l'atacha mult bien a une
                    colonete de la tor, et puis se prist a la corde et se devala en le fosséz de la tor que de l'autre léz
                    estoit.</p>
                    <p xml:id="d001l2839" n="2">Et quant il fu en le fusséz, il s'en oissi en seche terre, et il trova un chevalier que lli dona ses armes
                    et bon cheval, que au suen avoit il failliz, que je meemes l'avoie ocis tres devant la tor.</p>
                    <p xml:id="d001l2840" n="3">Et lors quant il fu arméz, il monta en le cheval que celui li avoit donéz, et puis s'en vint au fosséz
                    et trove un gué dont il passa outre, et feri un chevalier si durement que il l'abati a la terre atot son
                    cheval, et puis en abati un autre, et au tiers brisa son glaive.</p>
                    <p xml:id="d001l2841" n="4">Et quant je vi que il mist main a sa spee, si me mis en la tor et entrai dedenz.</p>
                    <p xml:id="d001l2842" n="5">Et Boort fist illec mervoilles d'armes, que en occist a coup de sa spee .XV., et puis s'en ala a le petit
                    pas: onques ne trova nelui que de rien l'en araisonast.</p>
                    <p xml:id="d001l2843" n="6">Seingnors, je fui si corrocciéz que a poi que je ne arragiai de duel et de corroez.</p>
                    <p xml:id="d001l2844" n="7">A ce m'arecordai de porter armes par cestui païs, et porter en son escuz, que je trovai dedenz la tor,
                    a ma damoiselle, et li conta que je avoie envoiéz Boort en sa prison.</p>
                    <p xml:id="d001l2845" n="8">Et elle me proia que je feïsse viltéz a sson escuz con ele avroit fait de luit, et ensi le fis ge con
                    je vos ai contéz››.</p>
                </div2>
                <div2 xml:id="d001c240" n="CCXL">
                    <head>CCXL</head>
                    <p xml:id="d001l2846" n="1">‹‹[P]uis que desloial estes, ce dit Elis, [315vb] je vos envoierai en prison de tel que sa fellonie est
                    asséz pis que celle de Breüz: ce est Gauvains, li neveuz dou rois Artus››.</p>
                    <p xml:id="d001l2847" n="2">Et lors li comande que il s'en ait dusque la ou il troverra Gauvains, et se mete autreement en sa manage.</p>
                    <p xml:id="d001l2848" n="3">Et li chevalier s'en vet erraument et chevauche tant que il fu la venuz droitement ou Gauvains estoit,
                    et conta tot ce que Elis li avoit comandéz.</p>
                    <p xml:id="d001l2849" n="4">Que vos diroie? Gauvains li dona congiéz quant il oï les novelles que celui chevalier li conta, que a
                    grant desdeing tint ce que Helis avoit dit de lui.</p>
                    <p xml:id="d001l2850" n="5">De l'autre part, Helys se mist en un chemin [et] chevauche tant que il vint la nuit chiés un forestier
                    que grant joie fist de lui, que autre foiz estoit herbergiéz en celui hostel.</p>
                    <p xml:id="d001l2851" n="6">Il descendi, et au descendre i vint li sire de l'ostel, que l'aida a desarmer.</p>
                    <p xml:id="d001l2852" n="7">Li ferostiers fu mult bien aisiéz de tote choses da mangier que il pooit avoir.</p>
                    <p xml:id="d001l2853" n="8">Mes celui jors avoit esté en chacce et avoit pris veneison de mainte manieres, dont il le fist cuire et
                    en dona le soir a mangier a Helys.</p>
                    <p xml:id="d001l2854" n="9">Et quant il en soupéz, il s'en vet chouchier en un lit que fait estoit por lui meïmes.</p>
                    <p xml:id="d001l2855" n="10">A l'endemain leva maitin et prist ses armes, et comande li forestiers a Dex, et puis monte en son cheval
                    et s'en vet ensint come aventure le portoit.</p>
                </div2>
                <div2 xml:id="d001c241" n="CCXLI">
                    <head>CCXLI</head>
                    <p xml:id="d001l2856" n="1">[T]ant chevauche Helys par son chemin que il encontra un chevalier arméz de totes armes, q[ue] pensoit
                    lors mult durement.</p>
                    <p xml:id="d001l2857" n="2">Mes lors quant choisi Helys, il leisse son pensie et hescrie Helis: ‹‹Vos estes venuz en tel liuz ou il
                    vos estuet joster a moi!</p>
                    <p xml:id="d001l2858" n="3">Et aprés la joste vos esuet conbatre dusque a utrance! ― Dex aide!, fait Helys.</p>
                    <p xml:id="d001l2859" n="4">Danz chevaliers, trop estes orgueilleus, et por abatre vostre orgueil voil je la joste et la bataille!
                    Gardéz vos de moi, que je vos desfi!››.</p>
                    <p xml:id="d001l2860" n="5">Et li chevaliers s'aparoille de la joste et hurte son cheval des esperon; [316ra] et Helys, que de riens
                    ne le doute, li adrecce la teste de son cheval.</p>
                    <p xml:id="d001l2861" n="6">Mes tex fu l'aventure, au jondre des glaives, que li chevalier failli a Helys aherdre.</p>
                    <p xml:id="d001l2862" n="7">Il feri lui si durement que il li perce l'escuz et li met li fer dou glaive par mi le cors, et l'enpeint
                    si durement que il le rue dou cheval a terre, tel atornéz que il n'a mestier de mire.</p>
                    <p xml:id="d001l2863" n="8">Lors passe outre Helys por parfornir son poindre, et puis retorne arriere et trove li chevalier gisant
                    mort a la terre.</p>
                    <p xml:id="d001l2864" n="9">Que vos diroie? Mult fu dolens Helys de ce que il avoit occis le chevalier d'un coup de son glaive, que
                    a ssa spee voloit abatre son orgoill, et de l'autra part en fu corrocciéz mult durement de ce que il ne
                    savoit son nom.</p>
                    <p xml:id="d001l2865" n="10">Et neporquant il s'en vet son chemin, pensant au chevalier que il puet estre.</p>
                    <p xml:id="d001l2866" n="11">Ensint pensant come il aloit encontre il un autre chevalier, bien arméz et apareilliéz mult richement,
                    que conduisoit une damoiselle mult belle et mult cointe.</p>
                    <p xml:id="d001l2867" n="12">Si vos di apertement que quant la damoiselle vit Elys, dist au chevalier que la conduisoit:</p>
                    <p xml:id="d001l2868" n="13">‹‹Sire chevaliers, se vos onques m'amastes, itant [faites] por moi que vos la teste de celui chevalier
                    me donéz.</p>
                    <p xml:id="d001l2869" n="14">― Dex, madamoiselle!, ce respont li chevalier, que vos a il forfait, que tant l'ahéz?</p>
                    <p xml:id="d001l2870" n="15">― Il m'a tant mesfait, ce respont la damoiselle, que jamés ne serés bien de moi se il escanpe que il ne
                    perde le chief devant mes ielz!››.</p>
                    <p xml:id="d001l2871" n="16">Et quant li chevalier oï ce, il descent la damoiselle, et puis s'en vet a Elys, que pensoit mult durement,
                    et li escrie:</p>
                    <p xml:id="d001l2872" n="17">‹‹Danz chevalier, fait [il] il, vos estuet conbatre a moi dusque a testes trincher!</p>
                    <p xml:id="d001l2873" n="18">― E non Deu, [fait] Helys, trop estes orgueilleus!</p>
                    <p xml:id="d001l2874" n="19">Certes, se la bataille sera comencee a testes trinchier et je vieng au desus de vos, ja Dex ne m'aït se
                    vos en porteréz la teste!</p>
                    <p xml:id="d001l2875" n="20">Et vos faites autretel de moi se vos venés au desus!››.</p>
                </div2>
                <div2 xml:id="d001c242" n="CCXLII">
                    <head>CCXLII</head>
                    <p xml:id="d001l2876" n="1">[Q]ue vos diroie? Il ne font autre deloiance fors que de metre lor [316rb] glaive desor le feutre et hurter
                    lor cheval des esperons.</p>
                    <p xml:id="d001l2877" n="2">Mes quant il vint au parferir, il feri si durement l'un l'autre que, voillent ou non voillent, andox lor
                    esutet vuidier les arçons et cheïr a la terre par desor la croppe de lor chevax.</p>
                    <p xml:id="d001l2878" n="3">Quant Elys se vit abatuz, il fu corrocciéz tant durement que a poine que il n'erage de duel et de maltalant.</p>
                    <p xml:id="d001l2879" n="4">Et neporquant il saut en estant et prist son escuz par les enarmes et osta s'espee dou fuerre et se lance
                    la ou li chevalier estoit aparoilliéz de la bataille.</p>
                    <p xml:id="d001l2880" n="5">Lors s'entresaillent andox li chevaliers si durement, a cox de lor espees, que li plus ardiz en ot asséz
                    que sostenir.</p>
                    <p xml:id="d001l2881" n="6">Si vos di apertement que se Helis done un coup au chevaliers, il li rent a doble.</p>
                    <p xml:id="d001l2882" n="7">Il giette un cop a Helys si durement desor li heaume que, voille ou non voille, Helis li estuet venir
                    a genoux.</p>
                    <p xml:id="d001l2883" n="8">Et neporquant il saut en estant et se hurte si durement en le chevalier que, voille ou non voille, li
                    estuet cheïr a la terre.</p>
                    <p xml:id="d001l2884" n="9">Et il se lance desor lui et li arrache li heaume de la teste et le giette en voie, et puis li abat la
                    ventaille, et li voloit couper la teste.</p>
                    <p xml:id="d001l2885" n="10">Mes il le conut, si sse traist en sus de lui, et dist: ‹‹Agreains, trop estes noieus, et la queste dou
                    Saint Graal vos honira dou cors!</p>
                    <p xml:id="d001l2886" n="11">Certes, elle ne fu pas en tel maniere encomencee que vos doiéz conduire damoiselle por carnel voluntéz,
                    ne que vos deüssiéz ocire aucuns chevalier por telx ochasion […]››.</p>
                </div2>
                <div2 xml:id="d001c243" n="CCXLIII">
                    <head>CCXLIII</head>
                    <p xml:id="d001l2887" n="1">drecce encontremont le chevalier et s'entrefierent si durement amont desor li heaume que il en abatent
                    grandissme chantiauz a la terre.</p>
                    <p xml:id="d001l2888" n="2">Que vos diroie je? Li Chevaliers Nus savoit de l'eschermie si merveilleusement que il n'avoit en toz le
                    mondes nus chevalier, tant preuz d'armes ne tant vist, que a descovert le puist ferir.</p>
                    <p xml:id="d001l2889" n="3">Et il estoit si sage et si preuz des armes que il feroit son enemi a descovert.</p>
                    <p xml:id="d001l2890" n="4">Si conrea de tel maniere Beddoier le Co[316va]nestable que il le fist venir a genoux, et puis se hurta
                    en lui et l'abatti a la terre tot envers.</p>
                </div2>
                <div2 xml:id="d001c244" n="CCXLIV">
                    <head>CCXLIV</head>
                    <p xml:id="d001l2891" n="1">[Q]uant Bedoier fu cheüz a la terre, et il s'escrie, et dist:</p>
                    <p xml:id="d001l2892" n="2">‹‹Se Damedex garde ton cors de hennui, coupe moi la teste! Ne me laissier en vie!</p>
                    <p xml:id="d001l2893" n="3">― Non ferai, fait li Chevalier Nus, que je ne le doi fere, ainz vos ferai oster lé armes, et puis vos
                    en irois toz a pié.</p>
                    <p xml:id="d001l2894" n="4">― Certes, fait Bedoier, les armes ne vos laisserai je sanz la teste!››.</p>
                    <p xml:id="d001l2895" n="5">Et quant li chevalier nus oï ce, il mist main a un cor que il avoit pendu a sson col, et le mist en sa
                    boche et le sona de prise.</p>
                    <p xml:id="d001l2896" n="6">Ne demora gueires que dou bois vint .IIII. villeins, et estoient armés de totes armes.</p>
                    <p xml:id="d001l2897" n="7">La ou il virent Bedoier gisant a la terre, si le pristrent et le desarmerent maugré lui.</p>
                    <p xml:id="d001l2898" n="8">Et quant li .IIII. villeins l'orent desarméz, li Chevaliers Nus lor comande que les armes atot le cheval
                    soient portee a sa dame, et tant li die que bien li envoiera les armes des .XL. chevaliers ensint con
                    promis li a.</p>
                    <p xml:id="d001l2899" n="9">Saichiéz certainement que li chevalier en avoit outre .XVI. et les armes avoit envoiéz a sa dame, que
                    il tant amoit.</p>
                    <p xml:id="d001l2900" n="10">Et se aucuns chevaliers venist avant qui me damandoit qui fu celle dame que li Chevalier Nus li avoit
                    promis d'envoier les armes, je li respondoie que elle fu une roine, et avoit nom Rosee, et avoit estéz
                    roine d'un roiaume que a celui tens estoit Riviers.</p>
                    <p xml:id="d001l2901" n="11">Mes li rois son maris estoit mors, et li Chevalier Nus la voloit prendre a ffine force, et celle s'escondisoit
                    dou tot, por ce que li chevaliers estoit son sers.</p>
                    <p xml:id="d001l2902" n="12">Mes il l'avoit prise a ffine force et l'avoit enchaenee et atachiee a une colonne de marbre, et li creanta
                    que il l'en e[n]voiera les armes de .XL. chevaliers, que il lé metra a oultrace toz nuz en sa chemise,
                    sauf que il avra son escu a son col et li heaume en la teste et son glaive et sa spee.</p>
                    <p xml:id="d001l2903" n="13">Et quant il avra ce fait, il l'ostera d'ilec et la prendra a sourtaine.</p>
                    <p xml:id="d001l2904" n="14">Que vos diroie je? Quant [316vb] Bedoier le Conestable fu desarmés, il se mistrent en un chemin a destre
                    et erra tant qu'il vint a une tor.</p>
                    <p xml:id="d001l2905" n="15">La nuit estoit tote noire, si sse herberja la dedenz.</p>
                    <p xml:id="d001l2906" n="16">En celle tor avoit herberjéz celle semaine meïsme un chevalier malades, que Olins dou Carefor estoit apelléz.</p>
                    <p xml:id="d001l2907" n="17">Celui Olinz morut illec et avoit laissiéz ses armes et son cheval a aucuns chevalier povres que la venist.</p>
                    <p xml:id="d001l2908" n="18">Et quant li sire de la tor vit Bedoier, si le conuit et le reçut a grant joie et a grant feste, et li
                    dona au soper de maintes viandes, et puis li demanda coment il aloit ensint a piéz.</p>
                    <p xml:id="d001l2909" n="19">Et Beddoier li conta que un chevalier toz nus l'avoit outréz por armes et li avoit tollue ses armes et
                    mandee a sa dame.</p>
                    <p xml:id="d001l2910" n="20">‹‹Ha!, fait li sire de la tor, cil mauvés sers vos tolli vos armes?</p>
                    <p xml:id="d001l2911" n="21">Certes, il est mal enploiere [de] sa proecce, puis que il est mauvés! Mes vos ne poéz faillir as armes
                    et a bon cheval, que a l'endemain lé vos donerai, bones et riches››.</p>
                </div2>
                <div2 xml:id="d001c245" n="CCXLV">
                    <head>CCXLV</head>
                    <p xml:id="d001l2912" n="1">[Q]ue vos diroie je? La nuit fu couchiéz Bedoiers a ese, et a l'endemain arma son cors, et puis monta
                    en le cheval de Olinz, que li sires de la tor li dona.</p>
                    <p xml:id="d001l2913" n="2">Lors li comande Bedoiers a Dex, et il lui, et se mist en un chemin que conduisoit en une foreste longue
                    et lee.</p>
                    <p xml:id="d001l2914" n="3">Il ne chevaucha gueres que il encontra un chevaliers arméz de totes armez, et montéz en un cheval fort
                    et isnel.</p>
                    <p xml:id="d001l2915" n="4">Et quant il vit Bedoier, il escrie, et dist: ‹‹Danz chevaliers, a la joste vos apel!››,</p>
                    <p xml:id="d001l2916" n="5">et puis mist son glaive desor li feutre et hurte son cheval des esperons.</p>
                    <p xml:id="d001l2917" n="6">Et quant Bedoier le vit venir, il ne le refuse pas, ainz li adrecce la teste de son cheval, son glaive
                    abeissiéz.</p>
                    <p xml:id="d001l2918" n="7">Si vos di certainement que lors quant vint au jondre des glaives, telx fu l'aventure que, voille ou non
                    voille, li chevalier li estuet voidier les arçons et chaïr a la terre par desor la croppe de son cheval.</p>
                    <p xml:id="d001l2919" n="8">Bedoier passa outra por parfornir son poindre, et puis [317ra] retorne arriere, et descent, et pirst son
                    escuz par les enarmes, et hoste sa spee dou fuerre, et fu la meslee entr'ax dure et aspre.</p>
                    <p xml:id="d001l2920" n="9">Mes tex fu l'aventure, en la fin, que li chevalier en fu outréz, et tent s'espee, et dist:</p>
                    <p xml:id="d001l2921" n="10">‹‹Danz chevalier, je vos creant prison, que en nulle maniere dou monde ne me conbatrai je a vos.</p>
                    <p xml:id="d001l2922" n="11">― Or vos en aléz, fait Bedoiers, en la prison dou Chevalier Nuz››. Celui monte erraument et s'en vet en
                    la prison dou Chevaliers Nus.</p>
                    <p xml:id="d001l2923" n="12">Et quant celui le vit, ‹‹C'est por nient!, fait il, a joster vos convient a moi, ou vos leissiéz vos armes
                    et vos en ireiz tot quit a piéz!</p>
                    <p xml:id="d001l2924" n="13">― Il seroit outrage, ce respont li chevalier. ― Se il est outrage ou non, a moi vos estuet conbatre, et
                    je vos quit de la prison!</p>
                    <p xml:id="d001l2925" n="14">― Et se je vousisse aler en prison et non conbatre que en seroit? ― Il est mestiers que vos conbatéz,
                    voilliéz ou non voilliéz!</p>
                    <p xml:id="d001l2926" n="15">Gardéz vos de moi, que je vos desfi!››. Lors mist son glaive desor le feutre et hurte son cheval des esperonz.</p>
                    <p xml:id="d001l2927" n="16">Et quant li chevalier le vit venir, il li adrecce la teste de son cheval et beisse son glaive.</p>
                    <p xml:id="d001l2928" n="17">Mes lors quant il vint au jondre des glaives, tex fu l'aventure que li chevalier brissa son glaive, et
                    celui qui nus estoit le ferri si durement desor son escuz que, voille ou non voille, li chevalier prison
                    li estuet voidier andox les arçons [et] chaïr a la terre par desor la croppe de son cheval.</p>
                    <p xml:id="d001l2929" n="18">Et quant il se vit abatuz, il saut en estant, et prist son escuz par les enarmes et hoste s'espee dou
                    fuerre et s'apparoille de la bataille.</p>
                    <p xml:id="d001l2930" n="19">Et quant li Chevalier Nus ot parforniz son poindre, il descent de son chevaux et prist son escus par les
                    enarmes et oste s'espee dou fuerre,</p>
                    <p xml:id="d001l2931" n="20">et puis saut au chevalier et le feri si durement amont desor li heaume que il en abat un grant chantiaux
                    a la terre, et li chevalier fiert lui si durement que il li trinche de ll'eaume pleine paume.</p>
                </div2>
                <div2 xml:id="d001c246" n="CCXLVI">
                    <head>CCXLVI</head>
                    <p xml:id="d001l2932" n="1">[Q]ue vos diroie? Si dure et si aspre fu celle bataille a la force dou [317rb] chevalier prison, a ce
                    qu'il savoit de l'escremie, que li Chevalier Nus n'ot asséz que de garder son cors.</p>
                    <p xml:id="d001l2933" n="2">Et neporquant, lors quant il vit son conpaingnons que si malement le demenoit, il garde son point et se
                    hurte si durement que de tote sa force en le chevalier prison, que il l'abat a la terre.</p>
                    <p xml:id="d001l2934" n="3">Et puis li saut desus le cors et li arrache li heaume de la teste et le giette en voie, et puis li arrache
                    l'espee de la main et la giette en terre avec li heaume, et dist:</p>
                    <p xml:id="d001l2935" n="4">‹‹Danz chevaliers, a morir vos estuet! O vos ostéz vos armez! Puis que vos le voléz, fait li chevalier,
                    et je l'osteai››.</p>
                    <p xml:id="d001l2936" n="5">Et lors se lieve en estant, et li Chevalier Nus le desarma a l'aide dé .IIII. villeins.</p>
                    <p xml:id="d001l2937" n="6">Quant il fu desarmés, s'en vet par mi un chemin, et li Chevalier Nus envoie les armes a la dame, et puis
                    s'en vet a sson ostel.</p>
                    <p xml:id="d001l2938" n="7">De l'autre part s'en vet Bedoier le Conestable son droit chemin, et chevauche tant que il fu venuz a Corbenic,
                    ou li Saint Graal estoit.</p>
                    <p xml:id="d001l2939" n="8">Et lors quant il mist les piéz desor li pont, un chevalier li laisse corre au ferir des esperons, son
                    glavies mis desor li feutre.</p>
                    <p xml:id="d001l2940" n="9">Et Bedoier li adrecce la teste de son cheval et beisse son glaive.</p>
                    <p xml:id="d001l2941" n="10">Mes lors quant il vient au jondre des glaives, Bedoiers en fu abatuz a la terre.</p>
                    <p xml:id="d001l2942" n="11">Et quant il vit que il avoit failliz a entrer en Corbenic, ou li Saint Graal estoit, il se lieve en estant
                    et monte en son cheval et se retorne le droit chemin.</p>
                    <p xml:id="d001l2943" n="12">Mes atant laisse li contes a parler de ceste aventure, et parole de Galaaz, li neveuz deou riche Rois
                    Pescheor.</p>
                </div2>
                <div2 xml:id="d001c247" n="CCXLVII">
                    <head>CCXLVII</head>
                    <p xml:id="d001l2944" n="1">En ceste part dit li contes, et la veraie estoire dou Saint Graal le tesmongne, que missire Galaaz, li
                    filz Lancelot dou Lac et neveus dou riche Roi Pescheor, chevauchoit par mi une foreste.</p>
                    <p xml:id="d001l2945" n="2">Et lors [317va] avint que il encontra un chevalier arméz de totes armes et montéz en un cheval fort et
                    isnel.</p>
                    <p xml:id="d001l2946" n="3">Et quant le chevaliers le vit, si li escrie, et dist: ‹‹Danz chevalier, a morir vos convient!</p>
                    <p xml:id="d001l2947" n="4">Saichiéz certainement que il vos estuet jostier a moi!</p>
                    <p xml:id="d001l2948" n="5">Et aprés la joste en sera la bataille, et ja Dex ne vos aït se vos venéz au desus de moi, que vos ne me
                    coupés la teste, por ce que sui li piers home dou monde, que de ma main en ai occis .XXVI. chevaliers
                    que a moi se sont conbatuz!</p>
                    <p xml:id="d001l2949" n="6">Et se vos gardéz desor celle tor la amont, si poéz vos veer lé testes!</p>
                    <p xml:id="d001l2950" n="7">― Dex aide!, ce respont Galaaz. Danz chevalier, que avéz vos tant male voluntéz de fere mal? Et estes
                    si cruel con vos aléz disant?</p>
                    <p xml:id="d001l2951" n="8">― ¬¬Oïl, ce dit li chevalier, et encore pis, que je voil bien que vos saichiéz certainement que se ge
                    vieng au desus de vos, toz li mons ne vos garentiroit que je ne vos trenche la teste!</p>
                    <p xml:id="d001l2952" n="9">A morir vos estuet voilliéz ou non voilliéz, se vos n'estes si bons chevalier que vos vo defendéz bien
                    de moi.</p>
                    <p xml:id="d001l2953" n="10">― E nom Deu, fait Galaaz, ne me porroie je raenbrer de ceste bataille en nulle maniere dou monde?</p>
                    <p xml:id="d001l2954" n="11">― Non voir, fait li chevalier, se vos me donissiéz la seingnorie de toz li siecle!</p>
                    <p xml:id="d001l2955" n="12">Et si voil bien che vos saichiés que je sui si preudome des armes que il n'a nul chevalier en toz li mondez,
                    se il se conbatist a moi, que au premier coup que je li donas de ma spee, que la teste ne li fust partie
                    erraument dau bu.</p>
                    <p xml:id="d001l2956" n="13">Et si n'ai je un chevalier fait si sage que il se conbat ça avant a toz li cehvaliers erranz toz nus en
                    sa chemise!››.</p>
                </div2>
                <div2 xml:id="d001c248" n="CCXLVIII">
                    <head>CCXLVIII</head>
                    <p xml:id="d001l2957" n="1">‹‹[P]uis que il est ensint, fait Galaaz, que a morir m'estuet, ja garentirai ma vie au trenchier de ma
                    spee.</p>
                    <p xml:id="d001l2958" n="2">― Gardéz vos de moi, fait Grandinés li Cruel, que je vos desfi!</p>
                    <p xml:id="d001l2959" n="3">― Puis que desfiéz m'avéz, ce respont Galaaz, je vos rent autretel desfiement››.</p>
                    <p xml:id="d001l2960" n="4">Lors s'entrelongent li uns da l'autre, et puis mistrent lor gleives desor [317vb] le feutre et hurtent
                    lor chevax des esperons et s'entrefierent si durement au jondre des glaives que li chevalier cruel cheï
                    a la terre.</p>
                    <p xml:id="d001l2961" n="5">Galaaz passa outre por parfornir son poindre, et puis revient desor li chevalier, et li dist:</p>
                    <p xml:id="d001l2962" n="6">‹‹Danz chevaliers, me laissiéz vos aler de ci tot quites?››.</p>
                    <p xml:id="d001l2963" n="7">Et celui, qui avoit ja sa spee ostee dou fuerre, respont, et dist: ‹‹Danz chevalier, se vos ne descendéz,
                    vos n'améz pas vostre chevax!››.</p>
                    <p xml:id="d001l2964" n="8">Et quant Galaaz oï ce, il hurta son cheval des esperons, et puis descent et s'en vet au chevalier, et
                    cil li giette un cop, et Galaaz giette son escuz devant son vis encontre, et cil fiert de tote sa force,</p>
                    <p xml:id="d001l2965" n="9">et Galaaz le prist a le hehaume et li arache ors de la teste et le giette en voie, et puis oste s'espee
                    dou fuerre et li done si grant coup que il le vet parfe[n]dant dusque au braier, et le trebuche a la terre
                    en .II. moitiéz.</p>
                    <p xml:id="d001l2966" n="10">Et quant il a ce fait, il botte sa spee el fuerre, et puis monte en son cheval et s'en vet.</p>
                </div2>
                <div2 xml:id="d001c249" n="CCXLXI">
                    <head>CCXLXI</head>
                    <p xml:id="d001l2967" n="1">[Q]ue vos diroie je? Tant chevauce Galaaz par celui chemin que il [fu] enbatuz desor la roine Rosee, que
                    li Chevalier Nus l'avoit enchaenee.</p>
                    <p xml:id="d001l2968" n="2">Et quant la roine les vit, si li escrie, et dist: ‹‹Danz chevalier, retornéz arriere se vos ne voléz laissier
                    vostre armes et vostre chevax!</p>
                    <p xml:id="d001l2969" n="3">― Et qui le me conduira? fait Galaaz. ― Un mien sers, ce respont la dame, qui ensi m'a encaenee en ceste
                    colonne por ce que je le refusai a mariz.</p>
                    <p xml:id="d001l2970" n="4">Et il me creanta que il se conbatra a .XL. chevaliers arméz, l'uns aprés l'autre, et sera toz nus en sa
                    chemise, son escus a son col et son heaume en sa teste, et avra son glaive et s'espee sanz armeüre.</p>
                    <p xml:id="d001l2971" n="5">Il m'envoie les armes et lé chevaux de toz cels poéz que a llui se conbatent, et si en poéz vos veoir
                    glant plantee.</p>
                    <p xml:id="d001l2972" n="6">Et quant il avra en ceste part envoiéz trestotes les armes, il me doit hostel de ci et tenir por sa sortaine››.</p>
                    <p xml:id="d001l2973" n="7">Quant [318ra] Galaaz oï ce, il descent, et puis s'en vet a la dame et brise le chaeine a ses mains, et
                    dist:</p>
                    <p xml:id="d001l2974" n="8">‹‹Dame, montéz desor un chevax, et me menéz la droitement ou est celui sers que vos dites.</p>
                    <p xml:id="d001l2975" n="9">― Ha, Dex!, fait la dame, beneoit soiéz Vos, que cestui chevalier envoiastes cest part!››.</p>
                    <p xml:id="d001l2976" n="10">Lors monte la roine desor un cheval et se mist en un chemin que conduisoit la droitement ou li sers estoit.</p>
                    <p xml:id="d001l2977" n="11">Galaaz s'en vet aprés la dame grant aleüre, et chevaucherent tant que il furent venuz la ou li Chevaliers
                    Nus estoit.</p>
                </div2>
                <div2 xml:id="d001c250" n="CCL">
                    <head>CCL</head>
                    <p xml:id="d001l2978" n="1">[L]a dame li escrie, et cil se mist a une fenestre de la tor.</p>
                    <p xml:id="d001l2979" n="2">Et quant il vit la dame, il [fu] tant corrocciéz et ploin de maltalant que a peine que il n'erragioit
                    de duel.</p>
                    <p xml:id="d001l2980" n="3">Lors menacce a Galaaz, que de riens ne le doute.</p>
                    <p xml:id="d001l2981" n="4">Il descent de la tor aval, et puis mont en son cheval et prist son escuz et son glaive, et s'adrecce a
                    Galaaz.</p>
                    <p xml:id="d001l2982" n="5">Et cil, que de rienz ne li doute, le sofri a brisier son glaive desor lui, et au passer que il fist gitta
                    Galaaz sa main, et le prist a ll'eaume, et le arrache hors des arçons,</p>
                    <p xml:id="d001l2983" n="6">et puis le flatist a la terre si durement que il le debrisse, et decasse toz le cerveille, et les ielz
                    li mesle en la teste, et puis le defolle toz des piéz de son chevaus, ensint moruz.</p>
                    <p xml:id="d001l2984" n="7">Li Chevalier Nus estoit entre les piéz dou cheval de Galaaz, et quant il fu mort, Galaaz parole a la dame,
                    et dist:</p>
                    <p xml:id="d001l2985" n="8">‹‹Dame, fait il, avéz vos garde de nullui? ― Nenil, sire, puis que cil est morz, de voir le saichiéz››.</p>
                    <p xml:id="d001l2986" n="9">Lors li comanda Galaaz a Déz, et elle li oire bone aventure.</p>
                    <p xml:id="d001l2987" n="10">La dame s'en vet a un chastel ou elle fu mult bien receüe.</p>
                    <p xml:id="d001l2988" n="11">Galaaz chevauche de l'autre part par une estroi[t]e sentiers ou il veoient esclox de chevaus que novellement
                    avoient la terre defollee.</p>
                    <p xml:id="d001l2989" n="12">Il s'aste dou chevauchier por trover aucuns chevaliers de la cort dou roi Artus.</p>
                    <p xml:id="d001l2990" n="13">[318rb] Tant chevauche Galaaz ça et la que il fu venuz a un cimitire ou il avoit maintes tonbes trop richement
                    parfaites.</p>
                    <p xml:id="d001l2991" n="14">Il regarde a destre partie et voit un hermite vestuz des armes Damedex, et un clerc avoit avec lui, qui
                    li tenoit un livre devant.</p>
                    <p xml:id="d001l2992" n="15">Lors descent Galaaz, et dist a un autre clerc, que illec estoit, aprés ce que il ot saluéz:</p>
                    <p xml:id="d001l2993" n="16">‹‹Amis, me savroies tu conter novelles se devant cestui cimetre passa aucun chevalier ne hui ne ier?</p>
                    <p xml:id="d001l2994" n="17">― Sire, fait li clerc, a cestui cemetre fu devant iers missire Lancelot dou Lac, li tres bons chevalier,
                    et conduist ici un chevalier que novellement estoit occis: veéz la tonbe ou il est mist››.</p>
                    <p xml:id="d001l2995" n="18">Lors s'en vet Galaaz a celle part ou la tonbe estoit, et regarde, et voit letres escrites totes novellement
                    que disoient:</p>
                    <p xml:id="d001l2996" n="19">‹‹Ci gist Galananz de Benoïc, que Gauvains, li neveuz dou roi Artus, ocist por une damoiselle que il avoit
                    avec lui››.</p>
                </div2>
                <div2 xml:id="d001c251" n="CCLI">
                    <head>CCLI</head>
                    <p xml:id="d001l2997" n="1">[E]ndementiers que il parloient ensint, atant eç vos venir l'ermite celle part, et salue Galaaz, et il
                    li rent son salu.</p>
                    <p xml:id="d001l2998" n="2">Et quant il furent entresaluéz, li ermite parole, et dist:</p>
                    <p xml:id="d001l2999" n="3">‹‹Sire chevalier, se Dex vos dont la grant joie, or vos asaigiéz a une aventure que en cestui cimetre
                    est. ― Volontiers››, fait Galaaz.</p>
                    <p xml:id="d001l3000" n="4">Et lors le prist li ermite por la main et le conduist a une tonbe de marbre mult belle et mult riche.</p>
                    <p xml:id="d001l3001" n="5">‹‹Sire, fait li ermite, veéz la elle tonbe. Saichiéz certainement que se nus chevalier i met la main et
                    lieve la tonbe amont, il ist [de] dedenz un chevalier arméz de totes armes, et s'en vet a celle autre
                    tombe, et la ovre, et en giette ors un chevaux plus voir d'arement:</p>
                    <p xml:id="d001l3002" n="6">il monte et s'en vet par mi la place, et se le chevalier l'envaïst de joste et de bataille, il ne li faut
                    de rienz, ainz li done bataille dure et aspre.</p>
                    <p xml:id="d001l3003" n="7">― Il en a outréz devant mes ielz .IIII. fre[318va]res li uns aprés l'autre.</p>
                    <p xml:id="d001l3004" n="8">― Et qui furent li .IIII. freres?, fait Galaaz. ― Il furent li .IIII. neveuz dou roi Artus, ce dit li
                    ermitte: Gauvains, Agrevains. Guerreéz et Mordret››.</p>
                    <p xml:id="d001l3005" n="9">Lors s'en vet Galaaz a la tonbe et la lieve encontremont.</p>
                    <p xml:id="d001l3006" n="10">Et lors ist hors li chevalier, arméz de totes armes, et puis s'en ala a l'autre tombe et en traist uns
                    chevaux hors, grant et isnel, et monte et s'en vet en la place.</p>
                </div2>
                <div2 xml:id="d001c252" n="CCLII">
                    <head>CCLII</head>
                    <p xml:id="d001l3007" n="1">[Q]uant Galaaz voit ce, il se mervoille mult, et neporquant il prist son escuz par les enarmes et le giete
                    a son col, et puis prist son glaive, et chevauche en la place ou li chevalier de la tombe l'atendoit.</p>
                    <p xml:id="d001l3008" n="2">Mes lors quant il le voit venir, il giette un cri et si hydeus et si hespoentable que bien fu avis a li
                    ermitte que toute la dolor dou monde fust illec a cellui criz, et chaï li chevalier a la terre, que de
                    lui n'aparut fors les osses seulement.</p>
                    <p xml:id="d001l3009" n="3">Et lors cort celle part li hermitte, et trove les osses dou chevalier de la tombe.</p>
                    <p xml:id="d001l3010" n="4">Et quant Galaaz voit ce, il parole, et dist: ‹‹Ha, Dex! Que duel et que domages, quant li enemis d'enfer
                    deçoive ensint li umain lingnage, que aprés la mort vet scharnisant les osses!</p>
                    <p xml:id="d001l3011" n="5">Je croi veraiment que cestui ne fu pas parfait en la foi de Jehesu Crist.</p>
                    <p xml:id="d001l3012" n="6">― Certes, fait li ermite, jamés ne serai liéz se je ne sai le nom de cestui chevalier››.</p>
                    <p xml:id="d001l3013" n="7">Et lors s'en ist une voies hors de la teste dou chevalier, que dist: ‹‹Ha, Jehesum Crist, con je ai estéz
                    deceüz!</p>
                    <p xml:id="d001l3014" n="8">Je estoie entre lé crestiens, et l'en cuidoit que je fusse crestien, et je n'estoie pas!</p>
                    <p xml:id="d001l3015" n="9">Mes tant de grace me done Jehesum Crist que ma laingue n'est pas morte.</p>
                    <p xml:id="d001l3016" n="10">Car me donéz li saint battesme, et puis serai sauvéz.</p>
                    <p xml:id="d001l3017" n="11">Et si vos dirai porquoi Jehesum Crist me dona ceste grace: saichiéz certainement que il le me dona por
                    ce que je donoie loenge a Jehesum Crist, conbien je estoie païens››.</p>
                </div2>
                <div2 xml:id="d001c253" n="CCLIII">
                    <head>CCLIII</head>
                    <p xml:id="d001l3018" n="1">[L]ors quant li hermitte oï ce, il saut a une fontaine et prist de l'eive et li dona li saint batesme,
                    et puis li dem[318vb]ande li hermite, et dist: ‹‹Et tu sauvéz ou non?</p>
                    <p xml:id="d001l3019" n="2">― Je sui sauvéz, fait il, et si est l'aume de moi conduite el saint paradis.</p>
                    <p xml:id="d001l3020" n="3">Prendéz mes ossez et lé remetéz en la tombe meïsmes dont il oissi, que li enemis d'enfer les hosta.</p>
                    <p xml:id="d001l3021" n="4">Et saichiéz certainement que la virginitéz de Galaaz en chaça li henemis d'enfer de [de]sor moi.</p>
                    <p xml:id="d001l3022" n="5">Ne me metéz plus a raison, que je ne vos responderai, que ma langue pourist››.</p>
                    <p xml:id="d001l3023" n="6">Quant li hermitte oï nomer Galaaz, il se humilie mult envers lui, et li dist:</p>
                    <p xml:id="d001l3024" n="7">‹‹Sire, beneoiz soiés vos, que ci vos arrestast.</p>
                    <p xml:id="d001l3025" n="8">Et je sai apertement que vos metrés a ffin les aventures dou roiaume de Logres››.</p>
                    <p xml:id="d001l3026" n="9">Endomentiers que il parolent ensint, avint que un chevalier aloit fuiant a esperon par devant eaus, et
                    un autre chevalier aloit aprés.</p>
                    <p xml:id="d001l3027" n="10">Lor s'arreste celui que fuioit, et dist a Galaaz: ‹‹Ha sire! por Dex, car me soiés garant, car cestui
                    chevalier me veut occire!</p>
                    <p xml:id="d001l3028" n="11">― Je vos preing en conduit››, fait Galaaz. Et quant li autre chevalier le vit arrestéz, il s'adrecce encontre
                    lui et le voloit ferir par mi la tete.</p>
                    <p xml:id="d001l3029" n="12">Et lors li escrie Galaaz, et li dist: ‹‹Danz chevalier, ne metéz main en lui, que je l'ai pris en conduit!</p>
                    <p xml:id="d001l3030" n="13">― Fi, diable!, fait li chevalier. Por vos le lasseroie je? Ja Dex ne m'aït se je ne li ferai pis por occasion
                    de vos que je ne li avroie fait!››.</p>
                    <p xml:id="d001l3031" n="14">Et lors lieve s'espee encontremont et voloit ferir li chevalier par mi la teste, mes Galaaz li laisse
                    corre au feirir des esperons, son glaive mis desor li feutre,</p>
                    <p xml:id="d001l3032" n="15">et le feri si durement desor li escuz que, voille ou non voille, li chevalier li estuet chaïr a la terre,
                    et li chevaux da l'autre part.</p>
                    <p xml:id="d001l3033" n="16">Puis dist au chevalier: ‹‹Sire, se vos avéz bessoingn, or vos en aléz. ― A Dex soiés vos acomandéz››,
                    fait li chevalier.</p>
                    <p xml:id="d001l3034" n="17">Lors hurte son cheval des esperons et s'en vet fuiant.</p>
                    <p xml:id="d001l3035" n="18">Et se aucuns venist avant qui me demandoit qui [fu] li chevalier que s'en aloit fuiant, et coment il avoit
                    nom, je li respondroie que il avoit nom Guiz li Cheitis, et celui qui Galaaz a[319ra]voit abatuz avoit
                    nom Mordret, li neveuz dou roi Artus, que en la queste dou Saint Graal n'avoit fait se desloiauté non.</p>
                </div2>
                <div2 xml:id="d001c254" n="CCLI V">
                    <head>CCLIV</head>
                    <p xml:id="d001l3036" n="1">[Q]uant Galaaz ot abatuz Mordret, il prist le chevaux quant il fu relevéz.</p>
                    <p xml:id="d001l3037" n="2">Il l'abat et le frain et la selle, por ce qu'il ne voloit qu'il s'en alast aprés li chevalier.</p>
                    <p xml:id="d001l3038" n="3">Et quant il a ce fait, il comande li ermite a Dex, et il li oires bones aventures.</p>
                    <p xml:id="d001l3039" n="4">Lors recoilli li ermittes les osses dou chevalier que li enemis d'enfer avoit ostéz de la tonbe, et lé
                    fist porter a ses clers, et gitter en la tombe.</p>
                    <p xml:id="d001l3040" n="5">De l'autre part se lieve Mordet en estant, et prist son escuz par les enarmes, et hoste s'espee dou fuerre,
                    et rapelle Galaaz, que s'en aloit, et dist:</p>
                    <p xml:id="d001l3041" n="6">‹‹Ha, chevaliers failliz de cuer! Porquoi te ne vas tu sanz conbatre a moi? Certes, tu es honiz!››.</p>
                    <p xml:id="d001l3042" n="7">A celle parole ne respont Galaaz ne ce ne quoi, ainz s'en vet par mi un sentiers que conduisoit a un chastel.</p>
                    <p xml:id="d001l3043" n="8">Et quant Mordret voit que il avoit failliz a llui conbatre, il botte s'espee el fuerre et s'en vet a sson
                    cheval et le mist li frain et la selle, et puis monte et chevauche dusque au cimitire.</p>
                    <p xml:id="d001l3044" n="9">Et quant il vit li hermitte, il li demande, et dist:</p>
                    <p xml:id="d001l3045" n="10">‹‹Danz hermitte, qui fu celui chevalier que la s'en vet ensint honteusement senz conbatre a moi?</p>
                    <p xml:id="d001l3046" n="11">― Taissiéz sire!, fait li hermites, que se il fustes a testes trenchier, vos ne voudréz estre cheüz entre
                    ses mains por bataille fere por trestoz li mondes!</p>
                    <p xml:id="d001l3047" n="12">Il est Galaaz, li tres bons chevalier, li filz Lancelot dou Lac, li virges, li boneüreux!››.</p>
                </div2>
                <div2 xml:id="d001c255" n="CCLV">
                    <head>CCLV</head>
                    <p xml:id="d001l3048" n="1">[Q]uant Mordret oï nomer Galaaz, il baisse la teste et s'en retorne arriere, et chevauche tant que il
                    fu venuz la ou ses freres l'atendoit.</p>
                    <p xml:id="d001l3049" n="2">Et quant il fu descenduz entr'aus, si lor conte tote s'aventure.</p>
                    <p xml:id="d001l3050" n="3">Et quant il oïrent ce, Agrevains parole, et dist:</p>
                    <p xml:id="d001l3051" n="4">‹‹Celui lingnage de Benoïc nos honira trestouz!››. Et autretel diente chascuns.</p>
                    <p xml:id="d001l3052" n="5">Que vos diroie je? Tant chevauche Galaaz que il fu venuz devant [319rb] le chastel.</p>
                    <p xml:id="d001l3053" n="6">Environt celui chastel avoit un cuens que Guincemains estoit apelléz.</p>
                    <p xml:id="d001l3054" n="7">Il avoit redrecciéz .IIII. perrieres por abatre li chastiaux a terre, et n'avoit gittéz dedenz plus de
                    .IIII.C. pierres.</p>
                    <p xml:id="d001l3055" n="8">Mes lé tors et lé murs estoient si fort que por nulle pierre que il avoient giettéz ne fu abatuz ne crevantéz.</p>
                    <p xml:id="d001l3056" n="9">Mais a celui point que Galaaz [fu venuz] desor les perrieres avoit li cuens Guincemains comandéz a ssez
                    homes que li prisons fuissent illec conduit et gittiéz dedenz le chastel as perrieres, et li prisons estoient
                    conduit illec, et les appareillioit les perrieres por gieter les homes en le chastel.</p>
                    <p xml:id="d001l3057" n="10">Et se aucuns venist avant que me demandoit conbien des homes estoient prison, je li respondroie que il
                    estoient, que chevaliers que sarjanz, .CX.</p>
                    <p xml:id="d001l3058" n="11">Mes il faissoient si grant noise et si grant criz que bien fu avis a Galaaz que il estoient jugiéz a mort.</p>
                </div2>
                <div2 xml:id="d001c256" n="CCLVI">
                    <head>CCLVI</head>
                    <p xml:id="d001l3059" n="1">[Q]ue vos diroie je? Lors quant Galaaz vit les prison, il se mist avant, et dist a cels qui les mains
                    lor atachoient:</p>
                    <p xml:id="d001l3060" n="2">‹‹Que est ce, seingnors?, fait Galaaz. Qui a jugiéz tex genz en tel maniere?››.</p>
                    <p xml:id="d001l3061" n="3">Respont li uns d'aus, et dist: ‹‹Ce a fait li cuens Guincemains.</p>
                    <p xml:id="d001l3062" n="4">― Certes, fait Galaaz, il a enfrainte l'ordre de chevallerie!››.</p>
                    <p xml:id="d001l3063" n="5">Et lors s'en vet as perrieres et trenche les cordes a sa spee.</p>
                    <p xml:id="d001l3064" n="6">De celui trencher des cordes furent esbaïz trestoz cels qui des perrieres s'sntremetoient, et corrent
                    as armes por Galaaz metre a la mort.</p>
                    <p xml:id="d001l3065" n="7">Et autretel font chascun de l'ost, que lors quant il virent aler les perches amont des perrieres, bien
                    lor fu avis que li chevalier que tant avoit baéz desor les pierres eüst trinchiéz le cordes.</p>
                    <p xml:id="d001l3066" n="8">Quant Galaaz vit ce, il s'en vet au pont dou chastel, que bien venoient toz cels dou chastel, que appareilliéz
                    estoient por oissir fors deu chastel, que il s'estoient trestuit acordéz a hoissir hors dou chastel et
                    morir en la placce ançois que il veïssent la mort de lor prochains parens si cruels et si aspre [319va]
                    con lor veir gieter a llor perrieres.</p>
                    <p xml:id="d001l3067" n="9">Mes lors quant il virent que Galaaz avoit trenchiéz les cordes, il abatent li pont et mistrent lor estendart
                    avant.</p>
                    <p xml:id="d001l3068" n="10">Quant li cuens Guincemains vit ce, il monte erraument et comande a ses chevalier que enmaintenant trenchent
                    les prison a lor espees.</p>
                    <p xml:id="d001l3069" n="11">Mes Galaaz s'en prist garde, si entra entre l'ost et les prison en la conpaingnie de cels dou chastel,
                    si furent trestuit delivréz as mains de lor enemis.</p>
                </div2>
                <div2 xml:id="d001c257" n="CCLVII">
                    <head>CCLVII</head>
                    <p xml:id="d001l3070" n="1">[Q]uant les prisons furent ensi escanpiéz dou grant perilz ou il estoient jugiéz, Galaaz lé conduist en
                    le chastel avec les autres, que ors dou chastel oissirent.</p>
                    <p xml:id="d001l3071" n="2">Quant ceaus de l'ost virent ce, il estoient trestuit enragiéz de duel et de maltalant.</p>
                    <p xml:id="d001l3072" n="3">Lors s'en vint Guincemains li cuens, arméz de totes armes, montéz en bon cheval fort et isnel, en la conpaingnie
                    de .IIII.C. chevaliers, trestuit montéz et apareilliéz de totes armes et tresuit enragiéz por conbatre.</p>
                    <p xml:id="d001l3073" n="4">Et li neveuz dou riche Roi Pescheor, quant il vit Guincemains, il le conuit as armes, que autre foiz l'avoit
                    veüz.</p>
                    <p xml:id="d001l3074" n="5">Il le savoit a fellon et a cruel, et autre foiz avoit il destornéz sa mauvestié.</p>
                    <p xml:id="d001l3075" n="6">Si dit a ssoi meïsmes que se il vit longuement, il metra en sa subjeccion trestoz celui païs; et l'en
                    li avoit contéz que il n'estoit parfiz en la foi de Jesum Crist.</p>
                    <p xml:id="d001l3076" n="7">A ce s'acorda que il l'ostera dou siecle.</p>
                    <p xml:id="d001l3077" n="8">Lors issi hors dou chastel, son glaive mis desor li feutre, et escrie: ‹‹Corbenic! Corbenic!››.</p>
                    <p xml:id="d001l3078" n="9">Et quant Guincemains oï crier “Corbenic”, il conut apertement que il estoit Galaaz.</p>
                    <p xml:id="d001l3079" n="10">Il le voloit guenchir, mes ne li vaut riens, que li tres bons chevalier, néz de l'aut lingnage de Benoïc,
                    le feri si durement par mi li piz que il li passa li cors d'outre en outre, et l'enpeint come cellui que
                    avoit en lui si grant proecce que riens estoit la proecce des autres [319vb] chevaliers a la soe;</p>
                    <p xml:id="d001l3080" n="11">si le rue dou chevaux a terre, tel atornéz que il n'a mestier de mire.</p>
                </div2>
                <div2 xml:id="d001c258" n="CCLVIII">
                    <head>CCLVIII</head>
                    <p xml:id="d001l3081" n="1">[Q]uant cels dou chastel virent mort lor enemis mortel, il leissent trestuit corre as autres.</p>
                    <p xml:id="d001l3082" n="2">Si fu illec une si grant meslee que la terre en fu en poi d'ore tote coverte de chevaliers abatuz, que
                    d'une part que d'autre.</p>
                    <p xml:id="d001l3083" n="3">Et quant Galaaz vit abatuz Guincemains, il en feri un autre dou tronçon de son glaive, si durement que
                    lui et le cheval abati en un mont.</p>
                    <p xml:id="d001l3084" n="4">Et puis escrie: ‹‹Corbenic! Corbenic!››, et ce disoit porquoi il s'en fuissent devant lui, que il n'avoit
                    nulle voluntéz de metre aucuns chevalier a la mort se il ne fust murtre ou lairon, ou pleins de fellonie.</p>
                    <p xml:id="d001l3085" n="5">Et quant il oïrent ce, bien fu trestuit lor avis que Galaaz li deüst toz occire.</p>
                    <p xml:id="d001l3086" n="6">Et cels dou chastel, quant il oïrent crier “Corbenic”, il voloient trestuit laissier corre.</p>
                    <p xml:id="d001l3087" n="7">Galaaz se mist entr'aus, et fist singne que il ne feïssent plus.</p>
                    <p xml:id="d001l3088" n="8">Et quant cels de l'ost virent ce, il se retornent arriere au plus bel que il onques porrent, et laissent
                    gissant a la terre lor seingnor et amis.</p>
                    <p xml:id="d001l3089" n="9">Il s'en vont en lor païs et leissent le chastiaux en pes.</p>
                    <p xml:id="d001l3090" n="10">Et quant li [sire dou] chastiaux vit ce, il hoste son heaume et descent devant Galaaz, et dist:</p>
                    <p xml:id="d001l3091" n="11">‹‹Sire, je et toz ces autres chevaliers que descenduz sont devant vos […] nos vies por l'aide de vos.</p>
                    <p xml:id="d001l3092" n="12">Et celui que la gist mort avoit juréz desor sainz que nuls de nos laisseroit en vie por nul ranbler dou
                    monde, et si vos dirai porquoi: il nos manda que la damoiselle de ceenz li fust envoiee, et il la volo[it]
                    despuceller et puis doner a un sers de sa masniee››.</p>
                </div2>
                <div2 xml:id="d001c259" n="CCLIX">
                    <head>CCLIX</head>
                    <p xml:id="d001l3093" n="1">‹‹[P]uis que il est mort, fait Galaaz, si ssoit, que de sa vie ne faisoit li siecle se enperir non.</p>
                    <p xml:id="d001l3094" n="2">― Sire, fait li chastelains, que Boncenés estoit apelléz, se Damedex [320ra] vos doint joie, quar vos
                    herbergiéz ou nos.</p>
                    <p xml:id="d001l3095" n="3">― Puis que vos le voléz, fait Galaaz, je herbergerai ou vos ceste nuit››.</p>
                    <p xml:id="d001l3096" n="4">Et lors s'en vet en la chastel, et fu si bien herbergiéz que se il fust en la cort dou roi Artus, si fust
                    il asséz soufissant chose.</p>
                    <p xml:id="d001l3097" n="5">La damoiselle servoit devant lui, et il la comença a chastïer, et dist:</p>
                    <p xml:id="d001l3098" n="6">‹‹Damoiselle, se Dex vos dont joie et leecce, car prendéz garde de vos.</p>
                    <p xml:id="d001l3099" n="7">Et se vos sauvéz vostre virginitéz, saichiéz certainement que l'arme de vos sera en grant bien repossee.</p>
                    <p xml:id="d001l3100" n="8">Et se il avient que vos donéz vos cors a mariz, tant bien soit gardéz l'ordre dou mariagge con vos devéz
                    garder la virginitéz de vos››.</p>
                    <p xml:id="d001l3101" n="9">Et lors respont la damoisselle, que Aurience estoit apellee, et dist:</p>
                    <p xml:id="d001l3102" n="10">‹‹Tant m'en avéz dit que doing cestui chastel et moi a Damedex et a les nonains dou Carefor.</p>
                    <p xml:id="d001l3103" n="11">― Damoiselle, fait Galaaz, je voi apertement que li Saint Esperit est descenduz desor vos››.</p>
                    <p xml:id="d001l3104" n="12">Et lors escrie la damoiselle, et apelle sa norice, et quant celle s'oï apeller, elle desscent aval, et
                    dist:</p>
                    <p xml:id="d001l3105" n="13">‹‹Belle damoiselle, que vos voléz? Que demandéz? ― Je voill, fait elle, que vos me reongnéz lé chevels
                    que je voil estre nonains vellee.</p>
                    <p xml:id="d001l3106" n="14">― Ha, Dex!, fait la norice, belle fille, que est ce que vos dites? Ne savéz vos que toz parz vienent les
                    barons que vos voillent prendre a fame?</p>
                    <p xml:id="d001l3107" n="15">― Taissiéz, bel norice!, fait la damoisselle, ne dites plus, que jamés n'avrai mariz.</p>
                    <p xml:id="d001l3108" n="16">Veéz la celui que por sa debonereté vet outrant trestoz le mondes: il le me conseilla veiant toz cels
                    de chaiens.</p>
                    <p xml:id="d001l3109" n="17">Ne parléz plus, je le vos pri››.</p>
                </div2>
                <div2 xml:id="d001c260" n="CCLX">
                    <head>CCLX</head>
                    <p xml:id="d001l3110" n="1">[Q]uant la norice oï ce, elle dist: ‹‹Belle fille, je sui celle que avec vos serai consoror trestoz mon
                    aage.</p>
                    <p xml:id="d001l3111" n="2">Je les promet desor m'arme››. Et lors comence Galaaz a rrire, et puis dist:</p>
                    <p xml:id="d001l3112" n="3">‹‹Damoiselle, [320rb] a ll'endemain vos soit aterminéz le reongier de vos chevels. ― Puis que vos le voléz,
                    fait la damoiselle, et je l'otroi››.</p>
                    <p xml:id="d001l3113" n="4">Les tables furent osteez et Galaaz se lieve en estant et s'en vet par mi la sale esbanoiant ça et la.</p>
                    <p xml:id="d001l3114" n="5">Lors quant il fu hore de chouchier, il se chouche en une chanbre ou il avoit un lit auques bien fait,
                    et dormi dusque a l'endemain.</p>
                    <p xml:id="d001l3115" n="6">Et quant li jors fu esclarciz, il se lieve [et] chascun dou chastel.</p>
                    <p xml:id="d001l3116" n="7">Et Galaaz demande ses armes, et celui li aporte a cui il lé dona le soir, quant il fu desarméz.</p>
                    <p xml:id="d001l3117" n="8">Lors s'apareille Galaaz de totes ses armes.</p>
                    <p xml:id="d001l3118" n="9">Et la damoiselle mande par une des nonains de Carefor, et elle vint tan tost avec une autre seror de laienz.</p>
                    <p xml:id="d001l3119" n="10">Et quant elle fu venue, la damoiselle la receut deboneirement, et puis s'en alerent devant Galaaz, et
                    la damoiselle li parla, et dist:</p>
                    <p xml:id="d001l3120" n="11">‹‹Veéz les nonains deu Carefor.</p>
                    <p xml:id="d001l3121" n="12">Je sui celle que ai donéz mon chastel et mon cors au mostiers de Carefor.</p>
                    <p xml:id="d001l3122" n="13">Je pri ceste nonains devant vos que elle me reongne mon chevels de ma teste››.</p>
                    <p xml:id="d001l3123" n="14">Et quant Galaaz oï ce, saichiéz certainement que il prie les nonains que reongne lé chevels de la damoiselle
                    au servise Damedex.</p>
                    <p xml:id="d001l3124" n="15">Les nonains tent ses mains et la reçut en la maison de relegion, et puis la reongne come nonains.</p>
                    <p xml:id="d001l3125" n="16">Quant Galaaz vit ce, si la reconforte de bien fere, et puis monte en son cheval et les comande trestuit
                    a Dex, et il li oirent bones aventures.</p>
                </div2>
                <div2 xml:id="d001c261" n="CCLXI">
                    <head>CCLXI</head>
                    <p xml:id="d001l3126" n="1">[Q]ue vos diroie je? Tant chevauche Galaaz par un chemin que il fu venuz quiéz un forester que mult bien
                    l'erberja.</p>
                    <p xml:id="d001l3127" n="2">Celui forestier avoit un suen voisin que tote voies le minaçoit que il li toudroit sa fille a ffine force.</p>
                    <p xml:id="d001l3128" n="3">Li forestier li avoit respondu que se il la li tollist, que il s'en iroit querre la justice au roi Pelléz,
                    ce est li riche Roi Pescheor.</p>
                    <p xml:id="d001l3129" n="4">Mes celle nuit [320va] meïsme que Galaaz s'erberja ciés le forestiers vint Galiens arméz a sa guise, et
                    bote la porte a terre, et fu dedenz l'ostiel.</p>
                    <p xml:id="d001l3130" n="5">Mes la damoisele, che de mortele haïne le haoit, s'em prenoit chascune nuit garde de lui;</p>
                    <p xml:id="d001l3131" n="6">et quant elle senti bottier la porte a tterre, elle sailli hors de son lit e s'escire come feme desvee.</p>
                    <p xml:id="d001l3132" n="7">Et qant Galaaz oï ce criz, il saut in estant, et la damoisele s'en fuit in la chanbre ou Galaaz estoit,
                    et Galiens la suit au plus tost q'il onquez puet.</p>
                    <p xml:id="d001l3133" n="8">Et Alfains li forestier s'escrie, et dist: ‹‹Danz chevalier, por Dex et por franchise, ne me laissiéz
                    honir ma fillie!››.</p>
                    <p xml:id="d001l3134" n="9">Galaaz estoit toz nus en sa chemise, et Galiens estoit armés de totes armes, et avoit une accie daneose
                    en sa main, et vet ensint erragiéz come celui [qui] damoisele voloit prendre.</p>
                </div2>
                <div2 xml:id="d001c262" n="CCLXII">
                    <head>CCLXII</head>
                    <p xml:id="d001l3135" n="1">Quant Galaaz vit ce, que en la chambre avoit tortiz alluméz, il saut en estant tantost ou ses armes estoient,
                    et prist son heaume et le relace en sa teste, et puis prist son escuz et le tent davant son vis et oste
                    s'espee dou fuerre.</p>
                    <p xml:id="d001l3136" n="2">Et quant Galiens mist son piéz dedenz la chambre […] son coup et li trenche […] d'outre en outre, et [cil
                    chiet] a la terre toz estenduz.</p>
                    <p xml:id="d001l3137" n="3">Et Alfains, que [...] li [cri avoit] et avoit une masue en sa main, si li done un si grant coup desor
                    le chief que il l'ocist leanz.</p>
                    <p xml:id="d001l3138" n="4">Quant Galaaz ot mort Galiens et delivré la fille de l'oste de sez mains, a l'en[demain] prent congié de
                    son hostel et se mist le droit chemins deverz la foreste.</p>
                    <p xml:id="d001l3139" n="5">Mes atant leisse ore li contes a parler de Galaaz, et retorne a parler de monseingnor Tristans por conter
                    partie de ses aventure.</p>
                    <lb/>
                </div2>
            </div1>
        </body>
        <back>
            <div type="edizione">
                <p>Riccardo Padrini, &lt;i&gt;Digitalizzazione e osservazioni sulla “Quête du Graal” del manoscritto Parigi, Bibliothèque nationale de France, fr. 12599&lt;/i&gt;, Tesi di laurea triennale, Padova, relatrice prof.ssa Francesca Gambino, Università degli Studi di Padova, anno accademico 2021-2022.</p>
            </div>
            <div type="edizione">
                <p>Testo del manoscritto del manoscritto Parigi, Bibliothèque nationale de France, fr. 12599</p>
            </div>
            <div type="modifiche all'edizione">
                <p>
                0.6 devroit e non voloit MP &lt;br/&gt;0.7 conplir e non complir MP &lt;br/&gt;0.8 jors e non jornee MP
                &lt;br/&gt;1.3 conpaingnon e non compaingnon MP &lt;br/&gt;2.8 lassent e non laissent MP &lt;br/&gt;2.9
                enpongnee e non empongnee MP &lt;br/&gt;2.12 trebuchier e non trebuschier MP &lt;br/&gt;3.3 por e non
                par MP &lt;br/&gt;3.4 d'Estrans e non d'Estraus MP &lt;br/&gt;4.13 chastellains e non chastellans MP &lt;br/&gt;5.3
                chanp e non champ MP &lt;br/&gt;12.7 novelle e non novele &lt;br/&gt;13.6 promis e non pramis &lt;br/&gt;14.5
                et lors i monta e non et lors monta &lt;br/&gt;15.6 chevaliers e non chevalier &lt;br/&gt;15.8 hurtent
                chevaux e non hurtent [lor] chevaux MP &lt;br/&gt;15.10 eslongnieez e non eslognieez &lt;br/&gt;16.3 saut
                e non saute &lt;br/&gt;20.3 dusque e non duque &lt;br/&gt;23.4 mist e non miste &lt;br/&gt;23.5 Sagremors
                e non Sagremor &lt;br/&gt;24.3 le chevaux e non les chevaux &lt;br/&gt;24.4 chevax e non chevaux &lt;br/&gt;26.7
                cheval e non chevals &lt;br/&gt;28.8 ce li e non ce lui &lt;br/&gt;28.8 pesanz e non pesant &lt;br/&gt;28.9
                Palamidés e non Palamedés &lt;br/&gt;29.14 amoit e non aimoit &lt;br/&gt;30.4 en fist e non en fit &lt;br/&gt;31.5
                chiose e non chose &lt;br/&gt;32.1 quant monseingnor Yvains se departi de la bataille e non quant monseingnor
                Yvains &lt;br/&gt;departi la bataille &lt;br/&gt;35.1 dit e non dist &lt;br/&gt;37.5 Norbelande e non
                Nobelande &lt;br/&gt;37.7 leupars e non leupart &lt;br/&gt;37.12 neporqant e non neporquant &lt;br/&gt;37.15
                ni osa e non n'osa &lt;br/&gt;38.7 chachast e non chaçast &lt;br/&gt;40.6 chevaliers e non chevalier &lt;br/&gt;41.4
                chevax e non chevaux MP &lt;br/&gt;41.6 Madamoisele, fait Brehuz, celui qui e non Madamoisele, celui qui
                &lt;br/&gt;41.14 vos e non vous MP &lt;br/&gt;42.9 conosiéz e non conisiéz &lt;br/&gt;42.9 Seingnor e
                non Seignor &lt;br/&gt;42.12 conbatéz e non conbatés &lt;br/&gt;44.15 nostre e non notre &lt;br/&gt;45.11
                nel e non nes &lt;br/&gt;45.11 nom e non non &lt;br/&gt;46.7 juidrent e non juroient &lt;br/&gt;47.4/5
                Mult furent esbaïz les mariz as dames quant il virent lor femes, que il cuidoient que &lt;br/&gt;pieça
                mes fuissent mortes e non Mult furent esbaïz les mariz as dames, que il cuidoient que pieça mes &lt;br/&gt;fuissent
                mortes &lt;br/&gt;47.7 adrice e non adrece &lt;br/&gt;47.8 encontre e non ancontre &lt;br/&gt;47.9 vindrent
                e non vidrent &lt;br/&gt;47.10 descovert e non descouvert &lt;br/&gt;48.4 passa e non passe &lt;br/&gt;48.12
                hermitages e non hermittages &lt;br/&gt;48.16 comandament e non comandement &lt;br/&gt;50.4 toz puisant
                e non roz puisant MP &lt;br/&gt;51.7 disoit e non dissoit &lt;br/&gt;52.10 Morgaine e non Margaine &lt;br/&gt;52.13
                chevaliers bons e non bons chevaliers &lt;br/&gt;52.14 roi e non rois &lt;br/&gt;52.21 beautex e non beautéz
                &lt;br/&gt;53.5 roi e non rois &lt;br/&gt;53.5 vint e non vit &lt;br/&gt;53.8 .IIII. e non un &lt;br/&gt;53.10
                esperonz e non esperons &lt;br/&gt;54.12 de lui e non celui &lt;br/&gt;55.1 et vos e non con vos &lt;br/&gt;55.5
                vos e non vous &lt;br/&gt;55.9 Marguz e non Margus &lt;br/&gt;55.10 sons e non son &lt;br/&gt;55.21 s'escrient
                e non s'es[c]rient &lt;br/&gt;56.15 chevaliers e non chevalier &lt;br/&gt;56.21 sson e non son &lt;br/&gt;58.6
                voingier e non vengier &lt;br/&gt;59.2 chevaucha e non chevauchia &lt;br/&gt;60.10 niés e non niéz &lt;br/&gt;62.5
                chevaliers e non chevallers &lt;br/&gt;62.6 metuz e non mis MP &lt;br/&gt;63.14 dit e non dist &lt;br/&gt;69.13
                vos e non vous &lt;br/&gt;69.17 tornoiment e non tornoiement &lt;br/&gt;71.6 arméz e non armés &lt;br/&gt;71.7
                damoisselle e non damoiselle &lt;br/&gt;71.12 autre e non autres &lt;br/&gt;71.12 gaag[n]a e non gaagna
                &lt;br/&gt;74.3 niés e non niéz &lt;br/&gt;75.4 Jehesum e non Jesu &lt;br/&gt;75.9 contes e non conte
                &lt;br/&gt;77.4 chiantan e non chiantoit &lt;br/&gt;78.7 Jehesu e non Jesu &lt;br/&gt;79.1 s'adrecce e
                non s'adrece &lt;br/&gt;79.9 meslee e non mellee &lt;br/&gt;82.8 piecce e non piece &lt;br/&gt;83.2 acomanda
                a Dieu e non comanda a Deu &lt;br/&gt;83.6 l'autres e non l'autre &lt;br/&gt;83.10 vigorosemant e non
                vigorosement &lt;br/&gt;87.7 dist e non dit &lt;br/&gt;88.9 ge e non je &lt;br/&gt;91.2 corrocciéz e non
                corrociéz &lt;br/&gt;91.7 damoisselles e non damoiselles &lt;br/&gt;91.16 responderoie e non respondroie
                &lt;br/&gt;92.4 fert e non feri &lt;br/&gt;93.1 li .II. e non l[i d]ui &lt;br/&gt;93.7 lors e non lor
                &lt;br/&gt;94.20 gisoent e non gisoient &lt;br/&gt;97.1 conperrés e non conperréz &lt;br/&gt;98.11 Jesum
                e non Jesus &lt;br/&gt;102.7 .IIII. e non un &lt;br/&gt;104.6 desronpuz e non desrompuz &lt;br/&gt;104.10
                Misire e non Missire &lt;br/&gt;105.15 et la dolor trepassa e non et [por] la dolor trepassa MP &lt;br/&gt;106.8
                vos e non vous &lt;br/&gt;106.10 aséz e non asséz &lt;br/&gt;106.15 li dona li e non li dona le &lt;br/&gt;107.6
                Biaus e non Biaux &lt;br/&gt;107.9 et se aventure e non se aventure &lt;br/&gt;108.6 enfrainte e non anfrainte
                &lt;br/&gt;109.3 vi e non vis &lt;br/&gt;109.5 en e non an &lt;br/&gt;110.2 se vos e non se vous &lt;br/&gt;110.11
                le e non les &lt;br/&gt;112.1 partiz e non partis &lt;br/&gt;112.4 manire d'un chevaliers e non maniere
                d'un chevalier &lt;br/&gt;112.5 monseingnors e non monseignors &lt;br/&gt;112.6 or vos e non or vous &lt;br/&gt;112.7
                enconteréz e non ancomenceréz &lt;br/&gt;112.8 oï que e non oï che que &lt;br/&gt;112.11 chevalier e non
                chevaliers &lt;br/&gt;113.3 escrist e non escrit &lt;br/&gt;113.9 gittoit e non gitoit &lt;br/&gt;113.13
                l'eüsse e non l'aüsse &lt;br/&gt;113.16 ssorrire e non ss'aïrier &lt;br/&gt;113.17 escu e non escuz &lt;br/&gt;114.10
                Merlins profete e non profete Merlins &lt;br/&gt;115.4 lermes e non larmes &lt;br/&gt;115.8 pavieillons
                e non paiveillons &lt;br/&gt;115.11 cellui e non celui &lt;br/&gt;116.4 le conquesta e non l'enquesta
                &lt;br/&gt;116.9 chargiéz e non chargiés &lt;br/&gt;117.2 veraiment e non veraiement &lt;br/&gt;117.2
                messagge e non mesage &lt;br/&gt;117.9 chier e non cher &lt;br/&gt;117.14 vitailles e non vitaille &lt;br/&gt;119.3
                destrers e non destriers &lt;br/&gt;119.8 parléz e non parlé &lt;br/&gt;119.10 le e non les &lt;br/&gt;120.3
                conbatrais e non conbatras &lt;br/&gt;121.10 li en dona e non lui en dona &lt;br/&gt;124.6 .III. e non
                .IIII. &lt;br/&gt;124.7 jurerent e non jurent &lt;br/&gt;125.3 le connuit e non l'ennuit &lt;br/&gt;125.3
                chevalier e non chevaliers &lt;br/&gt;125.7 damoisselle e non damoiselle &lt;br/&gt;126.7 troiz e non
                trois &lt;br/&gt;127.4 baingner e non baingnier &lt;br/&gt;128.1 asséz e non aséz &lt;br/&gt;128.1 cors
                e non cor &lt;br/&gt;128.3 compagnie e non conpagnie &lt;br/&gt;128.5 ça e non ci &lt;br/&gt;128.7 le
                e non les &lt;br/&gt;128.8 damoisselle e non damoiselle &lt;br/&gt;128.10 il i descendissent e non il
                descendissent &lt;br/&gt;129.5 fuioent e non fuoient &lt;br/&gt;129.5 montéz e non monté &lt;br/&gt;130.3
                comencerent e non commencerent &lt;br/&gt;130.4 comencerent e non commencerent &lt;br/&gt;130.8 fuioient
                e non si voient &lt;br/&gt;130.9 perielleuse e non perilleuse &lt;br/&gt;130.10 misire e non missire &lt;br/&gt;130.18
                gleive e non glaive &lt;br/&gt;131.11 monseignor e non monseingnor &lt;br/&gt;132.1 vit e non voit &lt;br/&gt;133.4
                tot e non tout &lt;br/&gt;134.1 rendéz e non tendéz &lt;br/&gt;136.5 l'enor e non l'onor &lt;br/&gt;137.2
                por e non par &lt;br/&gt;138.14 asséx e non asséz &lt;br/&gt;139.10 Chevalier e non chevaliers &lt;br/&gt;139.12
                damoiselle e non damoiselles &lt;br/&gt;140.3 damoisselles e non damoiselles &lt;br/&gt;141.3 soutiliece
                e non soutilece &lt;br/&gt;144.10 Ergueilleus e non Orgueilleus &lt;br/&gt;148.10 allant e non alla &lt;br/&gt;149.10
                Oton e non Otton &lt;br/&gt;150.4 Otton e non Oton &lt;br/&gt;151.15 .XL. e non .LX. &lt;br/&gt;151.22
                conduroit e non conduiroit &lt;br/&gt;152.14 Quant e non Et quant &lt;br/&gt;153.5 l'autres e non les
                autres &lt;br/&gt;154.6 filz e non fils &lt;br/&gt;154.6 Rois e non Roi &lt;br/&gt;155.8 soper e non soer
                &lt;br/&gt;155.11/12 que li .II. chevaliers e non que li chevaliers &lt;br/&gt;155.15 sanz e non sans
                &lt;br/&gt;155.20 fust e non fu &lt;br/&gt;156.11 chevaliers e non chevalier &lt;br/&gt;157.4 Agrevains
                e non Agravains &lt;br/&gt;157.11 cheuvauchier e non chevauchier &lt;br/&gt;158.10 Jehesu e non Jesu &lt;br/&gt;158.11
                ni e non ne &lt;br/&gt;160.8 brissa e non brisa &lt;br/&gt;164.3 de chantiax e non des chantiax &lt;br/&gt;164.9
                dist e non dit &lt;br/&gt;165.9 fustez e non fustes &lt;br/&gt;166.3 Jehesu e non Jesu &lt;br/&gt;166.4
                monseignors e non monseingnors &lt;br/&gt;170.3 l'autra e non l'autre &lt;br/&gt;170.4 lor e non son &lt;br/&gt;170.13
                le e non les &lt;br/&gt;171.2 chevalier e non chevaliers &lt;br/&gt;172.6 moint e non maint &lt;br/&gt;172.15
                fontaine e non fontainne &lt;br/&gt;173.8 misire e non missire &lt;br/&gt;173.18 vos e non vo &lt;br/&gt;174.3
                come e non com &lt;br/&gt;174.8 Mes e non Mais &lt;br/&gt;176.4 come e non com &lt;br/&gt;177.7 del e
                non des &lt;br/&gt;177.13 estoit d'aucum e non estoit celle d'aucum &lt;br/&gt;178.11 voussissent e non
                vousissent &lt;br/&gt;181.13 danz chevalier e non danz chevaliers &lt;br/&gt;183.6 ala e non alla &lt;br/&gt;183.14
                cuers e non ccuers &lt;br/&gt;184.6 en e non an &lt;br/&gt;185.9/10 et que de sa fillie sa mere e non
                et que de ce s'afillie S'amore MP &lt;br/&gt;186.4 chevaliers e non chevalier &lt;br/&gt;186.13 coup e
                non cop &lt;br/&gt;187.4 asprecce e non aprecce &lt;br/&gt;188.2 Bandemaguz e non Bandemagu &lt;br/&gt;188.12
                chevaliers e non chevalier &lt;br/&gt;189.10 l'ocis e non l'occis &lt;br/&gt;190.1 cui e non qui &lt;br/&gt;192.9
                chevalier e non chevaliers &lt;br/&gt;195.4 tuit et quatre e non tuit quatre &lt;br/&gt;196.8 metoie e
                non metrai &lt;br/&gt;196.9 par e non por &lt;br/&gt;197.2 qant lors e non lors qant &lt;br/&gt;197.11
                chevalier e non chevaliers &lt;br/&gt;198.5 que il e non qu'il &lt;br/&gt;198.25 abatuz e non abattuz
                &lt;br/&gt;199.4 chevalier e non chevaliers &lt;br/&gt;200.9 Et lors e non Lors &lt;br/&gt;203.19 fuioit
                e non fuoit &lt;br/&gt;204.1 il fu partiz e non se fu partiz &lt;br/&gt;205.13 vallez e non vallet &lt;br/&gt;205.16
                vit e non vi &lt;br/&gt;206.2 di e non de &lt;br/&gt;206.16 a piéz e non aprés &lt;br/&gt;206.19 monta
                e non monte &lt;br/&gt;206.20 mont e non monte &lt;br/&gt;207.1 il e non le &lt;br/&gt;210.17 leisse e
                non lesse &lt;br/&gt;215.4 chiastiaus e non chastiaus &lt;br/&gt;218.7 sa e non la &lt;br/&gt;219.13 veraiment
                e non veraiement &lt;br/&gt;221.11/12 Or sui cheüe je e non Or sui je cheüe &lt;br/&gt;223.10 conuit e
                non conut &lt;br/&gt;226.3 chevauce e non chevauche &lt;br/&gt;230.6 venuz e non venu &lt;br/&gt;230.7
                dessent e non descent &lt;br/&gt;231.12 a e non as &lt;br/&gt;235.14 Helis e non Heliz &lt;br/&gt;236.12
                que vos e non que je vos &lt;br/&gt;238.11 damoiselle e non damoisselle &lt;br/&gt;241.1 un e non en MP
                &lt;br/&gt;242.12 Agreains e non Agreain &lt;br/&gt;242.13 dou e non del &lt;br/&gt;243.3 en e non an
                &lt;br/&gt;244.8 les e non ses &lt;br/&gt;245.26 et le feri si durement amont desor li heaume que e non
                et le feri si durement que &lt;br/&gt;246.6 O e non Ou &lt;br/&gt;249.1 chevauce e non chevauche &lt;br/&gt;250.4
                Galaaz e non Galaz &lt;br/&gt;250.8 Galaaz parole a la dame, et dist e non Galaaz parole, et dist &lt;br/&gt;250.14
                vestuz e non vestus &lt;br/&gt;252.8 Jehesu e non Jesu &lt;br/&gt;252.9 se e non qe MP &lt;br/&gt;252.10
                Jehesum e non Jesus &lt;br/&gt;252.11 Jehesum e non Jesus &lt;br/&gt;252.13 Jehesum e non Jesu &lt;br/&gt;252.14
                Jehesum e non Jesu &lt;br/&gt;257.7 dit e non dist &lt;br/&gt;257.9 Jesum e non Jesu &lt;br/&gt;261.8
                qant e non quant MP
                </p>
            </div>
        </back>
    </text>
</TEI>
