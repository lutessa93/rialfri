<?xml version="1.0" encoding="UTF-8"?>
<TEI xmlns:xsi="http://www.w3.org/2001/XMLSchema-instance" xmlns="http://www.tei-c.org/ns/1.0">
    <teiHeader>
        <fileDesc>
            <titleStmt>
                <title type="main" xml:id="ROLANDC-rolandC">Chanson de Roland (Châteauroux)</title>
                <title type="alt">Roland C</title>
                <title type="short">Roland C</title>
                <title type="sub">fine XIII-inizio XIV sec., Italia</title>
                <author xml:id="ROLANDC" n="179.000">
                    <persName type="main"></persName>
                    <persName type="short"></persName>
                </author>
                <principal>Nicola Bergamo</principal>
                <respStmt>
                    <resp key="RIALFrI">Edizione digitalizzata</resp>
                    <name>Nicola Bergamo</name>
                </respStmt>
                <respStmt>
                    <resp key="RIALFrI">Marcatura digitale</resp>
                    <name>Luigi Tessarolo</name>
                </respStmt>
            </titleStmt>
            <publicationStmt>
                <publisher ref="https://www.rialfri.eu">RIALFrI</publisher>
                <pubPlace>
                    <placeName>Padova</placeName>, <country>ITALY</country>
                </pubPlace>
                <date when="2022-07-01">01/07/2022</date>
                <availability status="restricted">
                    <p>Available only in search occurrences</p>
                </availability>
            </publicationStmt>
            <seriesStmt>
                <title>RIALFrI - Repertorio Informatizzato Antica Letteratura Franco-Italiana / Digital Repertory of Medieval Franco-Italian Literature</title>
                <respStmt>
                    <resp key="RIALFrI">First developer of encoded collection</resp>
                    <persName>Luigi Tessarolo</persName>
                </respStmt>
                <respStmt>
                    <resp key="RIALFrI">Principal investigator of collection</resp>
                    <persName>Francesca Gambino</persName>
                    <orgName>Università degli Studi di Padova</orgName>
                </respStmt>
            </seriesStmt>
            <sourceDesc>
                <bibl><emph style="font-style:italic">La Chanson de Roland - The Song of Roland: The French Corpus</emph>, Joseph J. Duggan general editor; Karen Akiyama et al., Brepols, Turnhout, 2005, 3 voll.</bibl>
            </sourceDesc>
        </fileDesc>
        <encodingDesc>
            <projectDesc>
                <p>TEI-conformant markup, version P5, RIALFrI profile</p>
            </projectDesc>
            <classDecl>
                <taxonomy xml:id="tRIALFrI">
                    <category xml:id="t1">
                        <catDesc>Copie di testi francesi eseguite in Italia / Copies of French texts made in Italy</catDesc>
                    </category>
                    <category xml:id="t2">
                        <catDesc>Rifacimenti e rimaneggiamenti da parte di autori italiani di opere francesi / Reworkings and reorganizations of French works by Italian authors</catDesc>
                    </category>
                    <category xml:id="t3">
                        <catDesc>Opere originali scritte da autori italiani in francese / Original works written in French by Italian authors</catDesc>
                    </category>
                    <category xml:id="t4">
                        <catDesc>Testi in francese d'Oltremare / Texts in Mediterranean French</catDesc>
                    </category>
                    <category xml:id="t5">
                        <catDesc>Opere che gravitano intorno al corpus di testi franco-italiani / Works related to the corpus of Franco-Italian texts</catDesc>
                    </category>
                </taxonomy>
            </classDecl>
        </encodingDesc>
        <profileDesc>
            <langUsage>
                <language ident=""></language>
            </langUsage>
            <textClass>
                <catRef target="#t1"/>
                <keywords>
                    <term type="form">poetry</term>
                    <term type="source">literary</term>
                </keywords>
            </textClass>
            <creation>
                <idno>1.00</idno>
                <date></date>
            </creation>
        </profileDesc>
    </teiHeader>
    <text>
        <body>
            <div1 xml:id="d001" type="work" n="">
                <p xml:id="d001l1" style="font-weight:bold" n="">I</p>
                <lb/>
                <l xml:id="d001l2" n="1">Charlle li rois, a la barbe grifaigne,</l>
                <l xml:id="d001l3" n="2">sit anz toz plenz a esté en Espaigne.</l>
                <l xml:id="d001l4" n="3">Conquis la terre jusqe la mer altegne:</l>
                <l xml:id="d001l5" n="4">en meint estor fu veüe ses enseigne.</l>
                <l xml:id="d001l6" n="5">Ne trove borc ne castel q'il nen plagne</l>
                <l xml:id="d001l7" n="6">ne mur tant aut q'a la terre n'enfragne,</l>
                <l xml:id="d001l8" n="7">fors Saragoze, au chef d'une montaigne.</l>
                <l xml:id="d001l9" n="8">La est Marsille, qi la loi Deo nen dagne:</l>
                <l xml:id="d001l10" n="9">Mahomet sert, mot fait folle gaagne.</l>
                <l xml:id="d001l11" n="10">Ne poit durer que Charlles ne le taigne,</l>
                <l xml:id="d001l12" n="11">car il n'a home de lui servir se seigne</l>
                <l xml:id="d001l13" n="12">fors Gainelon qil tint por engigne.</l>
                <l xml:id="d001l14" n="13">Jamais n'est jor qe li rois ne s'en plegne.</l>
                <lb/>
                <lb/>
                <p xml:id="d001l15" style="font-weight:bold" n="">II</p>
                <lb/>
                <l xml:id="d001l16" n="14">En Saregoce ert Marsille li ber.</l>
                <l xml:id="d001l17" n="15">Soz une olive se sist por deporter,</l>
                <l xml:id="d001l18" n="16">environ lui si demeine et si per,</l>
                <l xml:id="d001l19" n="17">sor un peron q'il sist toz lister.</l>
                <l xml:id="d001l20" n="18">Monte li rois, si comence a parler:</l>
                <l xml:id="d001l21" n="19">"Oiez, seignor, que je vos vei mostrer.</l>
                <l xml:id="d001l22" n="20">Consiliez moi coment porai esrer.</l>
                <l xml:id="d001l23" n="21">Desrender moi de honte et d'afoler.</l>
                <l xml:id="d001l24" n="22">Ben a set anz, ne sunt mie a paser,</l>
                <l xml:id="d001l25" n="23">li enperere c'om puet tant redoter</l>
                <l xml:id="d001l26" n="24">en cest païs entra por conquister.</l>
                <l xml:id="d001l27" n="25">Ars a nus castiaus, nos terres fait gaster.</l>
                <l xml:id="d001l28" n="26">Cité n'avons qi vers lui peust durer,</l>
                <l xml:id="d001l29" n="27">mais a vos toz consel vel demandé</l>
                <l xml:id="d001l30" n="28">par qel enging porai vers lui aler."</l>
                <l xml:id="d001l31" n="29">Mal soit de cel qi onsast mot soner</l>
                <l xml:id="d001l32" n="30">ne qi levasent son seignor conseilier,</l>
                <l xml:id="d001l33" n="31">fors Blanzardin. Cil ne se vol celer.</l>
                <l xml:id="d001l34" n="32">Ben tot le mont, si com orez nomer,</l>
                <l xml:id="d001l35" n="33">nen verez hom tant sages mesajer.</l>
                <lb/>
                <lb/>
                <p xml:id="d001l36" style="font-weight:bold" n="">III</p>
                <lb/>
                <l xml:id="d001l37" n="34">Quant Blançardins oit paiens conseillier,</l>
                <l xml:id="d001l38" n="35">de vasalage fist asez a proisier;</l>
                <l xml:id="d001l39" n="36">prodome i est por son seignor aidier.</l>
                <l xml:id="d001l40" n="37">Dist a Marsille: "Ne vos qier esmaier!</l>
                <l xml:id="d001l41" n="38">Mandez Charllon, l'orgoillos et lo fier,</l>
                <l xml:id="d001l42" n="39">foi et salu por vostre mesajer.</l>
                <l xml:id="d001l43" n="40">Tremetez li meint auferant destrier,</l>
                <l xml:id="d001l44" n="41">faucons müez por aler rivoier;</l>
                <l xml:id="d001l45" n="42">meintes de chiens li donez por chachier,</l>
                <l xml:id="d001l46" n="43">ours et lions por lui estranïer.</l>
                <l xml:id="d001l47" n="44">Cinqente chars li faites caroier</l>
                <l xml:id="d001l48" n="45">qi comblé soient de fins besanz d'or mer</l>
                <l xml:id="d001l49" n="46">don il pora löer ment soldoier.</l>
                <l xml:id="d001l50" n="47">Aut s'en en France; ben se doit repairer.</l>
                <l xml:id="d001l51" n="48">Vos le jurez a feste seint Micher</l>
                <l xml:id="d001l52" n="49">ses hom serez, s'il le velt otroier.</l>
                <l xml:id="d001l53" n="50">trestote Espaigne en terez a bailier.</l>
                <l xml:id="d001l54" n="51">S'il velt estajes, faites li envoier</l>
                <l xml:id="d001l55" n="52">ou quinze o vint, par lui mieus afaitier,</l>
                <l xml:id="d001l56" n="53">e je i tremetrai lo fil de ma moillier,</l>
                <l xml:id="d001l57" n="54">per nen d'oucire, sanz autre recovrer.</l>
                <l xml:id="d001l58" n="55">Meus vel li rois le face detrenchier</l>
                <l xml:id="d001l59" n="56">qe nos sofrons d'Espagne cel dangner."</l>
                <l xml:id="d001l60" n="57">Paien escrïent: "Bien fait a otrïer!"</l>
                <lb/>
                <lb/>
                <p xml:id="d001l61" style="font-weight:bold" n="">IV</p>
                <lb/>
                <l xml:id="d001l62" n="58">Dist Blançardins, li proz et li senez:</l>
                <l xml:id="d001l63" n="59">"Per me poing destre qe vos ici veez</l>
                <l xml:id="d001l64" n="60">e par ma barbe dont li pels est meslez,</l>
                <l xml:id="d001l65" n="61">l'ost des François lors desfaire verez.</l>
                <l xml:id="d001l66" n="62">Chaschuns ira el reigne dont il fu nez,</l>
                <l xml:id="d001l67" n="63">Charlles a Ais et ses riches barnez,</l>
                <l xml:id="d001l68" n="64">ou a Estanpes ou a Paris delez.</l>
                <l xml:id="d001l69" n="65">A seint Michel ne soit le jor donez.</l>
                <l xml:id="d001l70" n="66">Trespasera li termes qi nus sera donez;</l>
                <l xml:id="d001l71" n="67">n'osra de nos noveles ne vertez.</l>
                <l xml:id="d001l72" n="68">Li enpereres est mot de grant fiertez,</l>
                <l xml:id="d001l73" n="69">qe nos ostages avroit lore degolez.</l>
                <l xml:id="d001l74" n="70">Asez est meus qe vos les i perdez</l>
                <l xml:id="d001l75" n="71">qe nos perdons d'Espagne les reignez</l>
                <l xml:id="d001l76" n="72">ne q'i sofrons les deus ne les lastez."</l>
                <l xml:id="d001l77" n="73">Dïent paien: "Bon conseller avez!"</l>
                <lb/>
                <lb/>
                <p xml:id="d001l78" style="font-weight:bold" n="">V</p>
                <lb/>
                <l xml:id="d001l79" n="74">Li rois Marsille son conseil fait finer.</l>
                <l xml:id="d001l80" n="75">Il en apele Clarin de Balaguer</l>
                <l xml:id="d001l81" n="76">et Priamus, Gualane et Babüer,</l>
                <l xml:id="d001l82" n="77">Estomarin et Orebe son per</l>
                <l xml:id="d001l83" n="78">e Löenel et Marprinant de Mer</l>
                <l xml:id="d001l84" n="79">et Blançardin por sa raison mostrer.</l>
                <l xml:id="d001l85" n="80">Ce dist Marsille: "Or baron, de l'erer!</l>
                <l xml:id="d001l86" n="81">Al seje a Cordes porez Karllon trover.</l>
                <l xml:id="d001l87" n="82">Branches d'olives devez o vos porter:</l>
                <l xml:id="d001l88" n="83">pais senefïent, sel volent creanter.</l>
                <l xml:id="d001l89" n="84">Se m'i pöez par enging acorder,</l>
                <l xml:id="d001l90" n="85">terres et fiez vos ferai mot doner,</l>
                <l xml:id="d001l91" n="86">argent et or qenqe porrez mener."</l>
                <l xml:id="d001l92" n="87">Naion respondent: "Bien s'en doit hon pener."</l>
                <lb/>
                <lb/>
                <p xml:id="d001l93" style="font-weight:bold" n="">VI</p>
                <lb/>
                <l xml:id="d001l94" n="88">Li rois Marsille a ses conseaus finez.</l>
                <l xml:id="d001l95" n="89">Dist a ses homes: "Baron, or atendez!</l>
                <l xml:id="d001l96" n="90">Al sege a Cordes sera li rois trovez.</l>
                <l xml:id="d001l97" n="91">Branches d'olives en vos meins porterez:</l>
                <l xml:id="d001l98" n="92">Pais senefie, zo est la veritez.</l>
                <l xml:id="d001l99" n="93">De moie part l'emperaor direz,</l>
                <l xml:id="d001l100" n="94">par le suen Deo, q'il ait de moi pitez</l>
                <l xml:id="d001l101" n="95">q'a lui irai ou mels de mes casez.</l>
                <l xml:id="d001l102" n="96">Crestiens serai, batizez et levez;</l>
                <l xml:id="d001l103" n="97">jontes mes meins, serai siens commandez;</l>
                <l xml:id="d001l104" n="98">servirai lo tant qe je serai finez."</l>
                <l xml:id="d001l105" n="99">Dist Blanzardins: "Bons mesages avez!"</l>
                <lb/>
                <lb/>
                <p xml:id="d001l106" style="font-weight:bold" n="">VII</p>
                <lb/>
                <l xml:id="d001l107" n="100">Dis blanches mules fist amener li rois</l>
                <l xml:id="d001l108" n="101">qe li tramist un amiral cortois:</l>
                <l xml:id="d001l109" n="102">freins ont a or, les resnes sunt d'orfrois,</l>
                <l xml:id="d001l110" n="103">seles d'argent, li estrier d'or grezois.</l>
                <l xml:id="d001l111" n="104">Cil monterent qi sajes sunt des lois.</l>
                <l xml:id="d001l112" n="105">Blanches d'olives porterent, ce fu voirs:</l>
                <l xml:id="d001l113" n="106">pais senefie entre paiene lois.</l>
                <l xml:id="d001l114" n="107">Par ce fu Charlles coroceus et destrois.</l>
                <l xml:id="d001l115" n="108">Deus! qe dolors en France crut le mois</l>
                <l xml:id="d001l116" n="109">a Mon Leon, a Chartres et a Blois</l>
                <l xml:id="d001l117" n="110">et an Anjon et par tot Hurepois!</l>
                <lb/>
                <lb/>
                <p xml:id="d001l118" style="font-weight:bold" n="">VIII</p>
                <lb/>
                <l xml:id="d001l119" n="111">Li enperere qi Frant doit justisier</l>
                <l xml:id="d001l120" n="112">lez fu et bauz, et tot si chevalier.</l>
                <l xml:id="d001l121" n="113">Cordes ot prise, s'en fait les murs briser,</l>
                <l xml:id="d001l122" n="114">a ses pereres abatre et depicer.</l>
                <l xml:id="d001l123" n="115">Tel gaeng ont fait que nus n'i puit priser,</l>
                <l xml:id="d001l124" n="116">or et argent et meint garniment cher.</l>
                <l xml:id="d001l125" n="117">Les Saracins a fait toz detranchier</l>
                <l xml:id="d001l126" n="118">s'il ne vost croire et faire batiser.</l>
                <l xml:id="d001l127" n="119">Charlles li maines estoit en un verger,</l>
                <l xml:id="d001l128" n="120">enscanble o lui Rollant et Oliver,</l>
                <l xml:id="d001l129" n="121">Sanses li dus et Anseïs li fier,</l>
                <l xml:id="d001l130" n="122">Gui de Guascogne et Anceume et Guarnier,</l>
                <l xml:id="d001l131" n="123">Jofroi d'Anjou qi ert confenoner,</l>
                <l xml:id="d001l132" n="124">et anscenble o lui ot meint autre princer,</l>
                <l xml:id="d001l133" n="125">de cels de Francc plus de set miller,</l>
                <l xml:id="d001l134" n="126">sus par les rens qi sistrent ou gravier.</l>
                <l xml:id="d001l135" n="127">A tables jöent por aus esbanoier</l>
                <l xml:id="d001l136" n="128">et auquant d'eus jöent a l'escachier,</l>
                <l xml:id="d001l137" n="129">et escremiscent cil baceler legier;</l>
                <l xml:id="d001l138" n="130">lancent et gitent por lor cor essaier.</l>
                <l xml:id="d001l139" n="131">Desoz un pin, dejoste un olivier,</l>
                <l xml:id="d001l140" n="132">s'asist li rois qi France a a bailier.</l>
                <l xml:id="d001l141" n="133">Cler ot lo vis, le cors grant et plenier;</l>
                <l xml:id="d001l142" n="134">blanc ot li poil comme flor de lorer;</l>
                <l xml:id="d001l143" n="135">ses fiers sanblans fait mot a resoigner.</l>
                <l xml:id="d001l144" n="136">Sol qil regarde, lié l'istuet enseigner.</l>
                <l xml:id="d001l145" n="137">A tant descendirent tuit li dis mesagier;</l>
                <l xml:id="d001l146" n="138">li rois salue Blançardin tot primier.</l>
                <lb/>
                <lb/>
                <p xml:id="d001l147" style="font-weight:bold" n="">IX</p>
                <lb/>
                <l xml:id="d001l148" n="139">Blançardin fist mervelles a löer;</l>
                <l xml:id="d001l149" n="140">devant le roi s'en est venuz ester.</l>
                <l xml:id="d001l150" n="141">Mot doucement le prist a salüer:</l>
                <l xml:id="d001l151" n="142">"Bau sire rois, cil Deus vos puis garder</l>
                <l xml:id="d001l152" n="143">qi fist le ciel, la terre et la mer,</l>
                <l xml:id="d001l153" n="144">en seinte croiz laissa son cors pener</l>
                <l xml:id="d001l154" n="145">et el sepoucre cocher et repouser</l>
                <l xml:id="d001l155" n="146">et au tierç jor de mort resusciter</l>
                <l xml:id="d001l156" n="147">por cels q'il volst enscemble o lui mener!</l>
                <l xml:id="d001l157" n="148">Per moi vos mande Marsilion li ber:</l>
                <l xml:id="d001l158" n="149">guenqis avon la loi por nos sauvier;</l>
                <l xml:id="d001l159" n="150">as cristïens se voudra ascembler.</l>
                <l xml:id="d001l160" n="151">De son avoir vos voudra mot doner:</l>
                <l xml:id="d001l161" n="152">chevaus de pris qi mot porez amer,</l>
                <l xml:id="d001l162" n="153">set cent müez ostors por rivoier,</l>
                <l xml:id="d001l163" n="154">ours et lions et veutres por vener,</l>
                <l xml:id="d001l164" n="155">cinquante cars qe vos ferez mener.</l>
                <l xml:id="d001l165" n="156">De sis besans, qi vos ferai raser,</l>
                <l xml:id="d001l166" n="157">bien en porez vos soldoier löer.</l>
                <l xml:id="d001l167" n="158">En cest païs ne clamez mais ester.</l>
                <l xml:id="d001l168" n="159">en France a Ais pöez bien reposer:</l>
                <l xml:id="d001l169" n="160">Marsilions voudra aprés vos aler.</l>
                <l xml:id="d001l170" n="161">Cristïens ert, si s'avra fait lever;</l>
                <l xml:id="d001l171" n="162">jonte ses meins se velt a vus livrer.</l>
                <l xml:id="d001l172" n="163">De vos tenra Espagne a governer:</l>
                <l xml:id="d001l173" n="164">servira vos tant cum pora durer.</l>
                <l xml:id="d001l174" n="165">S'il ce ne fait, el ne li velt rover."</l>
                <l xml:id="d001l175" n="166">Out le li rois, soi prist a merveillier.</l>
                <l xml:id="d001l176" n="167">Clina son chief si comence a penser.</l>
                <lb/>
                <lb/>
                <p xml:id="d001l177" style="font-weight:bold" n="">X</p>
                <lb/>
                <l xml:id="d001l178" n="168">Li enpereres un petit se pensa;</l>
                <l xml:id="d001l179" n="169">sa costume est qe par loisir parla.</l>
                <l xml:id="d001l180" n="170">Dist as mesages: "Bien le savez peça:</l>
                <l xml:id="d001l181" n="171">Marsilions ainc gaires ne m'ama.</l>
                <l xml:id="d001l182" n="172">De ceste couse qe il mandee m'a,</l>
                <l xml:id="d001l183" n="173">comfaitement m'en aseürera?"</l>
                <l xml:id="d001l184" n="174">Dist li paiens: "Sire, bien lo fera</l>
                <l xml:id="d001l185" n="175">por bons ostages qe il vos livrera,</l>
                <l xml:id="d001l186" n="176">o quinze o vint ou tant com vus plaira.</l>
                <l xml:id="d001l187" n="177">Por mon Deu croire, un mien fil i ara;</l>
                <l xml:id="d001l188" n="178">ja plus gentis de lui un soul n'est ja.</l>
                <l xml:id="d001l189" n="179">Bien a set anz qe vostre jent i entra;</l>
                <l xml:id="d001l190" n="180">en France a Aiz aler vos convendra.</l>
                <l xml:id="d001l191" n="181">Marsilions aprés vos en ira;</l>
                <l xml:id="d001l192" n="182">as boins a Aiz la loi recevra.</l>
                <l xml:id="d001l193" n="183">Crestïens ert, si se batisera;</l>
                <l xml:id="d001l194" n="184">jonte ses meins a vos se livrera;</l>
                <l xml:id="d001l195" n="185">servira vos tant com il vivera."</l>
                <lb/>
                <lb/>
                <p xml:id="d001l196" style="font-weight:bold" n="">XI</p>
                <lb/>
                <l xml:id="d001l197" n="186">Beus fu li jor, si prist a decliner,</l>
                <l xml:id="d001l198" n="187">et li solauz se prist a esconser.</l>
                <l xml:id="d001l199" n="188">Li rois comande lé mules establer;</l>
                <l xml:id="d001l200" n="189">doçe serjans les livra por garder;</l>
                <l xml:id="d001l201" n="190">et les mesajes commande a osteler.</l>
                <l xml:id="d001l202" n="191">El grant vergier a fait son trez lever;</l>
                <l xml:id="d001l203" n="192">vers Saragoze en fist le chief torner.</l>
                <l xml:id="d001l204" n="193">Ce senefie ne s'en voudra aler</l>
                <l xml:id="d001l205" n="194">tressc'une nuit se poise repoiser.</l>
                <l xml:id="d001l206" n="195">Iloc au jor se vroudra asteler.</l>
                <l xml:id="d001l207" n="196">Li enperere ne velt mie oblïer:</l>
                <l xml:id="d001l208" n="197">mise et maitines s'en ala escouter.</l>
                <l xml:id="d001l209" n="198">Ses barons mande por consel demander;</l>
                <l xml:id="d001l210" n="199">por cels de France voloit tot jor esrer.</l>
                <lb/>
                <lb/>
                <p xml:id="d001l211" style="font-weight:bold" n="">XII</p>
                <lb/>
                <l xml:id="d001l212" n="200">Beaus fu li jors, li soul est esclariz.</l>
                <l xml:id="d001l213" n="201">Karles li maines, qi tant par fu hardiz,</l>
                <l xml:id="d001l214" n="202">en est asis desoz un pin floriz.</l>
                <l xml:id="d001l215" n="203">Un faudestué q'est de fin or masiz</l>
                <l xml:id="d001l216" n="204">li rois de France demanois i est asiz,</l>
                <l xml:id="d001l217" n="205">puis fait mander de ses barons esliz.</l>
                <l xml:id="d001l218" n="206">Ogiers i vint, li pros et li gentiz,</l>
                <l xml:id="d001l219" n="207">e l'arcivesqe qi mot estoit noriz,</l>
                <l xml:id="d001l220" n="208">Sanses li dus et ses freres Terriz,</l>
                <l xml:id="d001l221" n="209">Jofroiz d'Anjou et li cuens Enmauriz,</l>
                <l xml:id="d001l222" n="210">Açars li Mors et ses freres Almiz,</l>
                <l xml:id="d001l223" n="211">Gui de Gascogne et Miles li joïz,</l>
                <l xml:id="d001l224" n="212">li cons Rollant, qi mot fu ses norriz,</l>
                <l xml:id="d001l225" n="213">et s'i fu Guenes qi toz les a traïz.</l>
                <l xml:id="d001l226" n="214">Deus! or commence tes parole et teus diz</l>
                <l xml:id="d001l227" n="215">dont douce France torna en grant esliz.</l>
                <lb/>
                <lb/>
                <p xml:id="d001l228" style="font-weight:bold" n="">XIII</p>
                <lb/>
                <l xml:id="d001l229" n="216">Ce dist li rois: "Baron, or entendez:</l>
                <l xml:id="d001l230" n="217">consiliez moi au meus qe vos savez.</l>
                <l xml:id="d001l231" n="218">Marsille m'a tramis bien dis de ses privez.</l>
                <l xml:id="d001l232" n="219">Per aus me mande - ne sai s'est veritez -</l>
                <l xml:id="d001l233" n="220">de son avoir m'envoiera asez:</l>
                <l xml:id="d001l234" n="221">ors et lions, veutres enchaïnez,</l>
                <l xml:id="d001l235" n="222">chevaus de pris coranz et abrivez,</l>
                <l xml:id="d001l236" n="223">set cent chamels et mil ostors müez,</l>
                <l xml:id="d001l237" n="224">cinquante cars d'or et d'arçent rasez.</l>
                <l xml:id="d001l238" n="225">Quant je serai en douce France alez,</l>
                <l xml:id="d001l239" n="226">il me suira o mil de ses casez.</l>
                <l xml:id="d001l240" n="227">Crestïens ert batizez et levez.</l>
                <l xml:id="d001l241" n="228">Jontes ses meins sera mes commandez:</l>
                <l xml:id="d001l242" n="229">de mi tenra Espaigne en quïetez;</l>
                <l xml:id="d001l243" n="230">servira moi tant cum ert en santez.</l>
                <l xml:id="d001l244" n="231">Mais je ne sai qels est li suens pensez."</l>
                <l xml:id="d001l245" n="232">Respont Rollant: "Certes, mar lo cresrez!"</l>
                <lb/>
                <lb/>
                <p xml:id="d001l246" style="font-weight:bold" n="">XIV</p>
                <lb/>
                <l xml:id="d001l247" n="233">Li enperere a sa raison fenie.</l>
                <l xml:id="d001l248" n="234">Li cons Rollant, o la chiere hardie,</l>
                <l xml:id="d001l249" n="235">en piez se drice, bien dist qe no l'otrie:</l>
                <l xml:id="d001l250" n="236">"Droiz enperere, por Deo le fil Marie,</l>
                <l xml:id="d001l251" n="237">ja mar cresrez qe Marsille vos die!</l>
                <l xml:id="d001l252" n="238">Bien a set anz, vostre grant ost banie</l>
                <l xml:id="d001l253" n="239">en ceste terre entra par aaitie:</l>
                <l xml:id="d001l254" n="240">pris avons Nobles et Merinde saisie,</l>
                <l xml:id="d001l255" n="241">tote Vauterne et Prince la garnie.</l>
                <l xml:id="d001l256" n="242">Li rois Marsille i fist mot grant bosdie</l>
                <l xml:id="d001l257" n="243">qi ses mesages par dire felonie</l>
                <l xml:id="d001l258" n="244">vos envoia a masnie escherie.</l>
                <l xml:id="d001l259" n="245">Branches porterent, qi la pais senefie;</l>
                <l xml:id="d001l260" n="246">Par vos barons an fu raisons cellie.</l>
                <l xml:id="d001l261" n="247">Deus de vos contes de plus grant segnorie</l>
                <l xml:id="d001l262" n="248">li tramesistes - ce fu mot grant folie:</l>
                <l xml:id="d001l263" n="249">li uns fu Basins et li autre Basie.</l>
                <l xml:id="d001l264" n="250">Li rois Marsille fist mot grant desverie:</l>
                <l xml:id="d001l265" n="251">les chief en prist el pui soz Aute Vile.</l>
                <l xml:id="d001l266" n="252">Sonez vos grailles, ne l'entroblïez mie!</l>
                <l xml:id="d001l267" n="253">A Saragoze menez vostre ost banie;</l>
                <l xml:id="d001l268" n="254">tenez lo sege a tote vostre vie,</l>
                <l xml:id="d001l269" n="255">si vengiez cels cui joie il a fenie."</l>
                <lb/>
                <lb/>
                <p xml:id="d001l270" style="font-weight:bold" n="">XV</p>
                <lb/>
                <l xml:id="d001l271" n="256">Li enperere en tint lo chief enbron;</l>
                <l xml:id="d001l272" n="257">jure sa barbe, son chief et son grenon;</l>
                <l xml:id="d001l273" n="258">toz coiz se tint: ne dist ni o ni non.</l>
                <l xml:id="d001l274" n="259">Trestot se taisent, ne mais qe Gainellon.</l>
                <l xml:id="d001l275" n="260">Il sail en piez, si vint devant Karllon:</l>
                <l xml:id="d001l276" n="261">"Droiz enperere, ja may cresrez bricon,</l>
                <l xml:id="d001l277" n="262">- moy ne autrui - se de vostre preu non!</l>
                <l xml:id="d001l278" n="263">San ce por coi ne dïent la gent Marsilion,</l>
                <l xml:id="d001l279" n="264">jontes ses meins qe devendra vostre hon</l>
                <l xml:id="d001l280" n="265">et recevra la loy qe nos tenon,</l>
                <l xml:id="d001l281" n="266">trestote Espaigne tendra por vostre don,</l>
                <l xml:id="d001l282" n="267">si ce vos löe qe ceste refuson,</l>
                <l xml:id="d001l283" n="268">il nen a cure de qel mort nus moron.</l>
                <l xml:id="d001l284" n="269">Consels d'orguel ne vaut mie un boton:</l>
                <l xml:id="d001l285" n="270">laist hom le fous, au sages se teigne on."</l>
                <lb/>
                <lb/>
                <p xml:id="d001l286" style="font-weight:bold" n="">XVI</p>
                <lb/>
                <l xml:id="d001l287" n="271">Devant le roi est dus Neimes venuz.</l>
                <l xml:id="d001l288" n="272">Blance ot la barbe; toz fu li poils chenuz;</l>
                <l xml:id="d001l289" n="273">meudre vasaus ne fu en cort veüz.</l>
                <l xml:id="d001l290" n="274">Et dist au roi: "Or est bien entenduz</l>
                <l xml:id="d001l291" n="275">les moz qe Guenes nos a ci responduz.</l>
                <l xml:id="d001l292" n="276">Savoir i a, se bien est entenduz:</l>
                <l xml:id="d001l293" n="277">li rois Marsilles est morz et confunduz;</l>
                <l xml:id="d001l294" n="278">vos li avez toz ses castiaus toluz</l>
                <l xml:id="d001l295" n="279">et ses citez, dont mot est irascuz,</l>
                <l xml:id="d001l296" n="280">a vos engiens ses dojons abatuz.</l>
                <l xml:id="d001l297" n="281">San ce par coi vos mande q'il ert a vos renduz,</l>
                <l xml:id="d001l298" n="282">granz torz seroit se li ert defenduz.</l>
                <l xml:id="d001l299" n="283">S'il vos en livre ostages ben creüz,</l>
                <l xml:id="d001l300" n="284">ceste grant guesre ne puet mas durer pluz."</l>
                <l xml:id="d001l301" n="285">Respondent Franc: "Ben a dit li chanuz!"</l>
                <lb/>
                <lb/>
                <p xml:id="d001l302" style="font-weight:bold" n="">XVII</p>
                <lb/>
                <l xml:id="d001l303" n="286">Ce dist li rois: "Conseiliez moi, baron:</l>
                <l xml:id="d001l304" n="287">liqel ert cil liquel i tremetron</l>
                <l xml:id="d001l305" n="288">a Saragoze au roi Marsilion?"</l>
                <l xml:id="d001l306" n="289">Respont dus Neyme: "Je irai vostre hon.</l>
                <l xml:id="d001l307" n="290">Or me bailliez le gant et le baston!"</l>
                <l xml:id="d001l308" n="291">Li enperere en hauce le menton.</l>
                <l xml:id="d001l309" n="292">Aprés li dist: "Mot estes saives hon.</l>
                <l xml:id="d001l310" n="293">Alez seoir, car je vos en semon!</l>
                <l xml:id="d001l311" n="294">Par ceste barbe dont je teing lo menton,</l>
                <l xml:id="d001l312" n="295">vos n'irez pas! Laisez vostre raison!"</l>
                <lb/>
                <lb/>
                <p xml:id="d001l313" style="font-weight:bold" n="">XVIII</p>
                <lb/>
                <l xml:id="d001l314" n="296">Ce dist li rois: "Qi sera envoiez?"</l>
                <l xml:id="d001l315" n="297">Dist Olivers: "Se vus mel commandez.</l>
                <l xml:id="d001l316" n="298">Sire dux Nemes, nes porterez les piez!</l>
                <l xml:id="d001l317" n="299">Vostre talanz est mot pesmes et griez,</l>
                <l xml:id="d001l318" n="300">si doteroie qe vos ne meslïez.</l>
                <l xml:id="d001l319" n="301">Mais je irai s'entre vus l'otrïez.</l>
                <l xml:id="d001l320" n="302">A Saragoze irai joios et liez.</l>
                <l xml:id="d001l321" n="303">Senpres sera vostre droiz derasniez!"</l>
                <l xml:id="d001l322" n="304">Li rois l'entent, aval est enbroncez.</l>
                <l xml:id="d001l323" n="305">Aprés lor dist: "Anbedui vos taissiez,</l>
                <l xml:id="d001l324" n="306">qe nus de vos n'i portera les piez!</l>
                <l xml:id="d001l325" n="307">Por ceste barbe don li poil est meslez,</l>
                <l xml:id="d001l326" n="308">des doze pers mar sera vos jugiez!"</l>
                <l xml:id="d001l327" n="309">Franzois se taissent; es les vos acoisiez.</l>
                <lb/>
                <lb/>
                <p xml:id="d001l328" style="font-weight:bold" n="">XIX</p>
                <lb/>
                <l xml:id="d001l329" n="310">Turpin de Reins, li proz et li valantz,</l>
                <l xml:id="d001l330" n="311">devant le roi est venuz toz iranz.</l>
                <l xml:id="d001l331" n="312">Il li escrie a sa voiz qi fu granz:</l>
                <l xml:id="d001l332" n="313">"Droiz enperere, lassez en toz vos janz,</l>
                <l xml:id="d001l333" n="314">car asez ont et penes et ahanz!</l>
                <l xml:id="d001l334" n="315">En cest païs avez esté set anz.</l>
                <l xml:id="d001l335" n="316">Moi soit donez lo bastons et le gans!</l>
                <l xml:id="d001l336" n="317">En Saragoze irai liez et liranz;</l>
                <l xml:id="d001l337" n="318">dirai Marsille auquant de mes talantz,</l>
                <l xml:id="d001l338" n="319">si conosrai ses mois et ses scemblanz."</l>
                <l xml:id="d001l339" n="320">Ce dist li rois: "Soiez coiz et taisanz!</l>
                <l xml:id="d001l340" n="321">Por ceste barbe don li poil est feranz,</l>
                <l xml:id="d001l341" n="322">alez seoir! N'i serez pas alanz!</l>
                <l xml:id="d001l342" n="323">N'en parler plus, se n'est li mes comanz."</l>
                <lb/>
                <lb/>
                <p xml:id="d001l343" style="font-weight:bold" n="">XX</p>
                <lb/>
                <l xml:id="d001l344" n="324">Li enperere se drece en son estage.</l>
                <l xml:id="d001l345" n="325">Grant ot lo cors et mot fier vasalage.</l>
                <l xml:id="d001l346" n="326">"Seignor Franzois, entendez mon corage!</l>
                <l xml:id="d001l347" n="327">Ensegniez moi un home de bernage</l>
                <l xml:id="d001l348" n="328">qi a Marsille oust porter mon mesage.</l>
                <l xml:id="d001l349" n="329">Se mestier est, q'il puist doner son gage</l>
                <l xml:id="d001l350" n="330">de derasnier vers lui mon eritage."</l>
                <l xml:id="d001l351" n="331">Rollant respont: "Mas ne dist autre outrage!</l>
                <l xml:id="d001l352" n="332">Guenellon, sire, par son fier vasalage!"</l>
                <l xml:id="d001l353" n="333">Dïent François: "Nos n'i savons plus sage.</l>
                <l xml:id="d001l354" n="334">Se il i vait, bien ert fait cist mesage."</l>
                <lb/>
                <lb/>
                <p xml:id="d001l355" style="font-weight:bold" n="">XXI</p>
                <lb/>
                <l xml:id="d001l356" n="335">Ce dist li rois: "Guene, venez avant!</l>
                <l xml:id="d001l357" n="336">Nen öez vos qe François vont disant?</l>
                <l xml:id="d001l358" n="337">Il tuit lo jugent et je le vos comant:</l>
                <l xml:id="d001l359" n="338">a Saragoçe irez a l'amirant!</l>
                <l xml:id="d001l360" n="339">Recevez en lo baston et le gant.</l>
                <l xml:id="d001l361" n="340">Sire, dist Guene, teus est l'orguel Rollant.</l>
                <l xml:id="d001l362" n="341">Ne l'amerai en trestot mon vivant.</l>
                <l xml:id="d001l363" n="342">Ge le desfi, sire, vos els veant,</l>
                <l xml:id="d001l364" n="343">et Oliver le proz et le vaillant,</l>
                <l xml:id="d001l365" n="344">les doze per qi le parame tant.</l>
                <l xml:id="d001l366" n="345">Per cel apostre qi qerent peneant,</l>
                <l xml:id="d001l367" n="346">ja ne vesrez cest primier an pasant.</l>
                <l xml:id="d001l368" n="347">Teus m'a jujé ja n'en ira riant;</l>
                <l xml:id="d001l369" n="348">chier li vendrai, par lo men esciant!</l>
                <l xml:id="d001l370" n="349">Rollant ferai coroceus et dolant.</l>
                <l xml:id="d001l371" n="350">- Certes, dist Charlles, trop avez maltalant!</l>
                <l xml:id="d001l372" n="351">Or vos astez, n'alez mie atarjant!</l>
                <l xml:id="d001l373" n="352">- Voire, dist Guenes, car ne puis en avant;</l>
                <l xml:id="d001l374" n="353">or ierai je, n'avrai autre garant</l>
                <l xml:id="d001l375" n="354">quant l'ot Basille et ses frere Basant.</l>
                <l xml:id="d001l376" n="355">Mal gueresdon lor en fu aparant,</l>
                <l xml:id="d001l377" n="356">si ert il mois, se Deus n'en est garant."</l>
                <lb/>
                <lb/>
                <p xml:id="d001l378" style="font-weight:bold" n="">XXII</p>
                <lb/>
                <l xml:id="d001l379" n="357">Li enperere a la barbe florie</l>
                <l xml:id="d001l380" n="358">voit Guenellon, fortment le contralie:</l>
                <l xml:id="d001l381" n="359">"Cuvert, dist il, li cors te maudie!</l>
                <l xml:id="d001l382" n="360">Ge t'ai prové de meinte felonie!</l>
                <l xml:id="d001l383" n="361">Por cel Seignor qe tot a en bailie,</l>
                <l xml:id="d001l384" n="362">se je te pren a ren de quiteritre,</l>
                <l xml:id="d001l385" n="363">tot l'or del mont ne te gariroit mie.</l>
                <l xml:id="d001l386" n="364">Gardez ben soit ma besoigne fornie."</l>
                <l xml:id="d001l387" n="365">Guenes l'entent, de maltalant s'escrie:</l>
                <l xml:id="d001l388" n="366">"Deus! dist li quens, dame seinte Marie!</l>
                <l xml:id="d001l389" n="367">Tant ai alé qe li rois me castie!</l>
                <l xml:id="d001l390" n="368">Mais par celui qi tot en bailie,</l>
                <l xml:id="d001l391" n="369">jamais ne vesrai jor de la Pasqe fornie.</l>
                <l xml:id="d001l392" n="370">Se truis Rollant en bataille fornie</l>
                <l xml:id="d001l393" n="371">tel li donrai de m'espee forbie,</l>
                <l xml:id="d001l394" n="372">d'autrui daumage ne li prenra envige!"</l>
                <l xml:id="d001l395" n="373">Olivers l'ot, tot li vis li rogie.</l>
                <l xml:id="d001l396" n="374">Irez saut sus, jal ferist lez l'oïe</l>
                <l xml:id="d001l397" n="375">quant François saillent qi font la departie.</l>
                <lb/>
                <lb/>
                <p xml:id="d001l398" style="font-weight:bold" n="">XXIII</p>
                <lb/>
                <l xml:id="d001l399" n="376">Guenes li cons devant le roi s'esta.</l>
                <l xml:id="d001l400" n="377">"Droiz enperere, fait el, entendez ça!</l>
                <l xml:id="d001l401" n="378">A sez mesage aler a mi esira;</l>
                <l xml:id="d001l402" n="379">cil qi li vait jamais n'en tornera;</l>
                <l xml:id="d001l403" n="380">ou velle o non aler m'i istovra.</l>
                <l xml:id="d001l404" n="381">L'orguel Rollant vo jent mar acointa;</l>
                <l xml:id="d001l405" n="382">por lo suen vuel n'en repairirai ja.</l>
                <l xml:id="d001l406" n="383">J'ai vostre suer qi un fil de moi a:</l>
                <l xml:id="d001l407" n="384">ne cons ne dus plus gent de lui nen a.</l>
                <l xml:id="d001l408" n="385">C'est Baudoïn. S'il vit, mult proz sera.</l>
                <l xml:id="d001l409" n="386">Gardez lo bien, qe mais ne me verra."</l>
                <l xml:id="d001l410" n="387">Respont li rois: "Trop vos dementez ja!"</l>
                <lb/>
                <lb/>
                <p xml:id="d001l411" style="font-weight:bold" n="">XXIV</p>
                <lb/>
                <l xml:id="d001l412" n="388">Guenes fu mout coroceus et irez.</l>
                <l xml:id="d001l413" n="389">De peus de martre est li cons afublez.</l>
                <l xml:id="d001l414" n="390">Il se desflube, s'est en bliaut remez.</l>
                <l xml:id="d001l415" n="391">Gent ot lo cors, si fu mot bien molez,</l>
                <l xml:id="d001l416" n="392">groses les flans et par espales lez;</l>
                <l xml:id="d001l417" n="393">les braz ot gros et les poing bien quarez;</l>
                <l xml:id="d001l418" n="394">vairs ot les els, si fu ben colorez.</l>
                <l xml:id="d001l419" n="395">Por sa bauté fu asez esgardez.</l>
                <l xml:id="d001l420" n="396">Dist a Rollant: "Cum es ore desvez!</l>
                <l xml:id="d001l421" n="397">Dedens ton cors est entrez li maufez.</l>
                <l xml:id="d001l422" n="398">François ont droit se par els es blasmez,</l>
                <l xml:id="d001l423" n="399">car mult les as travailiez et penez</l>
                <l xml:id="d001l424" n="400">e chascun jor de lor armes lassez.</l>
                <l xml:id="d001l425" n="401">Mar te cresra Charlles, vostre avöez,</l>
                <l xml:id="d001l426" n="402">et ton corage qi est desmesurez.</l>
                <l xml:id="d001l427" n="403">Tu li tols moi et des autres assez.</l>
                <l xml:id="d001l428" n="404">J'ai vostre mere, qe mot bien lo savez.</l>
                <l xml:id="d001l429" n="405">Jugé m'avez, par vos grant cruautez,</l>
                <l xml:id="d001l430" n="406">qe par moi ert ces mesajes portez</l>
                <l xml:id="d001l431" n="407">au roi Marsille, qi tant par est deloez.</l>
                <l xml:id="d001l432" n="408">Onqes nus n'i ala qi en soit retornez.</l>
                <l xml:id="d001l433" n="409">Se j'en repaire, grant daumage i avrez</l>
                <l xml:id="d001l434" n="410">qi durera an trestot vostre aez!"</l>
                <l xml:id="d001l435" n="411">Respont Rollant: "Vos dites fausetez!</l>
                <l xml:id="d001l436" n="412">Vos savez bien, et si est veritez,</l>
                <l xml:id="d001l437" n="413">ainc por manace ne fui trop esfreez.</l>
                <l xml:id="d001l438" n="414">Nus sages hom ne doit estre esgarez.</l>
                <l xml:id="d001l439" n="415">Se li rois velt, j'en sui toz aprestez:</l>
                <l xml:id="d001l440" n="416">ge irai la et vos ci remanez!"</l>
                <lb/>
                <lb/>
                <p xml:id="d001l441" style="font-weight:bold" n="">XXV</p>
                <lb/>
                <l xml:id="d001l442" n="417">"Certes, dist Guenes, por moi n'iras tu mie!</l>
                <l xml:id="d001l443" n="418">Tu n'es mes hons, sor toi mal segnorie.</l>
                <l xml:id="d001l444" n="419">Charlles me rove, qi France a en baillie,</l>
                <l xml:id="d001l445" n="420">et son barnaje li juge et li otrie.</l>
                <l xml:id="d001l446" n="421">Ceste besoigne sera mot tost fornie.</l>
                <l xml:id="d001l447" n="422">A Saragoze irai sanz compegnie.</l>
                <l xml:id="d001l448" n="423">Nus n'i vait la qi n'en perde la viæ.</l>
                <l xml:id="d001l449" n="424">Anz en ferai auqes de lezerie</l>
                <l xml:id="d001l450" n="425">vers trestoz cels qi ceste m'ont bastie."</l>
                <l xml:id="d001l451" n="426">Rollant l'entent, nen poet müer ne rie.</l>
                <lb/>
                <lb/>
                <p xml:id="d001l452" style="font-weight:bold" n="">XXVI</p>
                <lb/>
                <l xml:id="d001l453" n="427">Quant ce voit Guenes qe Rollant rit fortment,</l>
                <l xml:id="d001l454" n="428">dist a Rollant: "Ne vos ain de nïent!</l>
                <l xml:id="d001l455" n="429">Sor moi avez torné faus jujement!</l>
                <l xml:id="d001l456" n="430">Droiz enperere, veez moi en present:</l>
                <l xml:id="d001l457" n="431">or me donez lo baston et lo guent,</l>
                <l xml:id="d001l458" n="432">si enplirai vostre comandement.</l>
                <l xml:id="d001l459" n="433">Por cel Segnor qi forma tuta gent,</l>
                <l xml:id="d001l460" n="434">se Deus de gloire repairer me consent,</l>
                <l xml:id="d001l461" n="435">tels m'a jugié ne m'i tenra por lent!</l>
                <l xml:id="d001l462" n="436">Mal bailiez soie se je chier ne li vent!</l>
                <l xml:id="d001l463" n="437">- Certes, dist Charlle, trop avez maltalent!"</l>
                <lb/>
                <lb/>
                <p xml:id="d001l464" style="font-weight:bold" n="">XXVII</p>
                <lb/>
                <l xml:id="d001l465" n="438">"Bau sire Guene, dist Charlles, entendez!</l>
                <l xml:id="d001l466" n="439">En cest mesaje sai bien qe vos irez.</l>
                <l xml:id="d001l467" n="440">De moie part Marsilion direz</l>
                <l xml:id="d001l468" n="441">jontes ses meins q'i soit mes commandez.</l>
                <l xml:id="d001l469" n="442">Demie Espeigne qite li clamarez;</l>
                <l xml:id="d001l470" n="443">de moie part li soit li don donez;</l>
                <l xml:id="d001l471" n="444">de l'autre part sera Rollant chasez.</l>
                <l xml:id="d001l472" n="445">S'il ce ne fait, onqes ne li celez:</l>
                <l xml:id="d001l473" n="446">cest grant barnage qe vos ici veez</l>
                <l xml:id="d001l474" n="447">a Saragoze ert conduz et menez;</l>
                <l xml:id="d001l475" n="448">tenrai lo sege a trestoz mes aez;</l>
                <l xml:id="d001l476" n="449">pris et lïez sera par pöestez</l>
                <l xml:id="d001l477" n="450">et ars en fou come lere provez;</l>
                <l xml:id="d001l478" n="451">isi mosra a duel et a viltez;</l>
                <l xml:id="d001l479" n="452">per jugement sera desfigurez.</l>
                <l xml:id="d001l480" n="453">Per, tenez ces bres, qi sunt enseelez:</l>
                <l xml:id="d001l481" n="454">enz ou poing destre au paien les metez!"</l>
                <l xml:id="d001l482" n="455">Le braz li rent ou li bers fu posseç.</l>
                <l xml:id="d001l483" n="456">Guenes li cons en fu mult esfreez</l>
                <l xml:id="d001l484" n="457">qi le dut prendre, se li est escampez.</l>
                <l xml:id="d001l485" n="458">Cheü li est a terre. A poi n'est forsenez.</l>
                <l xml:id="d001l486" n="459">Tel onte ot, tot en fu esfreez.</l>
                <lb/>
                <lb/>
                <p xml:id="d001l487" style="font-weight:bold" n="">XXVIII</p>
                <lb/>
                <l xml:id="d001l488" n="460">Li enperere ot sa gent ascemblé,</l>
                <l xml:id="d001l489" n="461">et un et autres, a Cordes la cité.</l>
                <l xml:id="d001l490" n="462">Or est Guenelon mult mal entalenté.</l>
                <l xml:id="d001l491" n="463">Rollant esgarde, si l'a araisoné:</l>
                <l xml:id="d001l492" n="464">"Cuvert, dist il, tu as lo sen desvé.</l>
                <l xml:id="d001l493" n="465">A grant martire as mon cors delivré</l>
                <l xml:id="d001l494" n="466">quant sor moi as lo mesage torné.</l>
                <l xml:id="d001l495" n="467">Or irai la, ja non ert stretorné!"</l>
                <l xml:id="d001l496" n="468">Nostre enperere l'a un poi regardé.</l>
                <l xml:id="d001l497" n="469">"Guene, dist il, Trop en avez parlé."</l>
                <l xml:id="d001l498" n="470">Un arc li tens et Guenes l'a cobré;</l>
                <l xml:id="d001l499" n="471">d'un chief en ariere l'a froisié et quassé.</l>
                <l xml:id="d001l500" n="472">"Hé, Deus! dist Charlle, par ta sainte bonté!</l>
                <l xml:id="d001l501" n="473">Por cest felon somes toz tormenté!</l>
                <l xml:id="d001l502" n="474">Por cel Seignor qi primes me fist né,</l>
                <l xml:id="d001l503" n="475">je ne lairoie mie qe qier ne soit compré,</l>
                <l xml:id="d001l504" n="476">car Guenelons est mult de mal pensé.</l>
                <l xml:id="d001l505" n="477">De felonie lo voi mot escaufé.</l>
                <l xml:id="d001l506" n="478">Li rois Marsille, se il lo sert a gré,</l>
                <l xml:id="d001l507" n="479">vers traïtor a tot son cors torné.</l>
                <l xml:id="d001l508" n="480">Toz nus vendra por sa grant cruauté;</l>
                <l xml:id="d001l509" n="481">terre de France hui chea en grant vilté."</l>
                <lb/>
                <lb/>
                <p xml:id="d001l510" style="font-weight:bold" n="">XIX</p>
                <lb/>
                <l xml:id="d001l511" n="482">Guenes s'acline devant les piez Charllon.</l>
                <l xml:id="d001l512" n="483">Tendi ses meins, si reçut la bision;</l>
                <l xml:id="d001l513" n="484">il prist les briés o tot lo qiarelon.</l>
                <l xml:id="d001l514" n="485">En une boiste lo mist por garison,</l>
                <l xml:id="d001l515" n="486">puis pria Deu q'il doist maleezon</l>
                <l xml:id="d001l516" n="487">a toz icels qil jugirent por non.</l>
                <l xml:id="d001l517" n="488">"Por cel Seignor qi forma Lazaron,</l>
                <l xml:id="d001l518" n="489">se Deus ce done, qi sofri pasion,</l>
                <l xml:id="d001l519" n="490">qe j'en repaire a ma sauvation</l>
                <l xml:id="d001l520" n="491">ançois ferai aqes de mesprison</l>
                <l xml:id="d001l521" n="492">qe de Rollant nen prenge vengeson!"</l>
                <lb/>
                <lb/>
                <p xml:id="d001l522" style="font-weight:bold" n="">XXX</p>
                <lb/>
                <l xml:id="d001l523" n="493">Li enperere li rent son destre gant.</l>
                <l xml:id="d001l524" n="494">Guenes li quns s'en vait mult esmaiant:</l>
                <l xml:id="d001l525" n="495">quant le dut prendre, as piez li qiet devant.</l>
                <l xml:id="d001l526" n="496">Dïent Franzois: "A, Deus! par toi commant!</l>
                <l xml:id="d001l527" n="497">Se senefie dolor et perçe grant.</l>
                <l xml:id="d001l528" n="498">- Certes, dist Guenes, vos en serez dolant!</l>
                <l xml:id="d001l529" n="499">Por cel apostre qi qerent peneant,</l>
                <l xml:id="d001l530" n="500">teus m'a jugié ja n'en ira riant."</l>
                <l xml:id="d001l531" n="501">Lors pris les briés, ne va plus demorant.</l>
                <lb/>
                <lb/>
                <p xml:id="d001l532" style="font-weight:bold" n="">XXXI</p>
                <lb/>
                <l xml:id="d001l533" n="502">Guenes fu mot coroceus et irez</l>
                <l xml:id="d001l534" n="503">et dist au roi: "Donez moi vos congiez,</l>
                <l xml:id="d001l535" n="504">si m'en irai, car trop me sui tarjez!"</l>
                <l xml:id="d001l536" n="505">Dist l'emperere: "A Damedeu soiez!"</l>
                <l xml:id="d001l537" n="506">Guenes s'en torne quant fu apareiliez;</l>
                <l xml:id="d001l538" n="507">aprés lui vont de ses amis proisiez,</l>
                <l xml:id="d001l539" n="508">de cels de France des meus enparentiez.</l>
                <l xml:id="d001l540" n="509">De son seignor est chascuns mot irez.</l>
                <l xml:id="d001l541" n="510">Des esperons fu ces chivaus brochez;</l>
                <l xml:id="d001l542" n="511">tresc'a son tref ne s'est pas atargiez.</l>
                <lb/>
                <lb/>
                <p xml:id="d001l543" style="font-weight:bold" n="">XXXII</p>
                <lb/>
                <l xml:id="d001l544" n="512">Guenes li cons a son tref s'est alez</l>
                <l xml:id="d001l545" n="513">Com mesager est mot ben coreez:</l>
                <l xml:id="d001l546" n="514">dos esperons d'or a en ses piez fermez</l>
                <l xml:id="d001l547" n="515">et ceinte s'espee a son senestre lez;</l>
                <l xml:id="d001l548" n="516">et vest ses broine, sor destrier est montez.</l>
                <l xml:id="d001l549" n="517">Les destrer li tint un ses amis privez:</l>
                <l xml:id="d001l550" n="518">ce fu sis oncles, Favïens fu nomez.</l>
                <l xml:id="d001l551" n="519">Dïent si home: "Sire, car nos menez!"</l>
                <l xml:id="d001l552" n="520">Ce respont Guenes: "Por nïent en parlez!</l>
                <l xml:id="d001l553" n="521">Por cel Segnor qi Deus est anomez,</l>
                <l xml:id="d001l554" n="522">ge nel feroie por qenqe vos avez.</l>
                <l xml:id="d001l555" n="523">Meus est qe muire qe vos soiez dampnez.</l>
                <l xml:id="d001l556" n="524">Se sui ocis, vos l'orrez dire asez!</l>
                <l xml:id="d001l557" n="525">En douce France, seignor, quant vos irez,</l>
                <l xml:id="d001l558" n="526">de moie part ma moillier salüez,</l>
                <l xml:id="d001l559" n="527">et Pinabel, mon neveu, n'oblïez,</l>
                <l xml:id="d001l560" n="528">et Baudüin mon fil, qe vos savez.</l>
                <l xml:id="d001l561" n="529">Celui aidiez et s'onor li gardez.</l>
                <l xml:id="d001l562" n="530">Por la moie arme, misses canter ferez."</l>
                <l xml:id="d001l563" n="531">Sa voie a acolie, puis est achaminez.</l>
                <l xml:id="d001l564" n="532">La fu par lui meint chevailer troblez,</l>
                <l xml:id="d001l565" n="533">tant poing detors et teint cheveus tirez!</l>
                <l xml:id="d001l566" n="534">Tresc'a cel jor fu mult ben honorez,</l>
                <l xml:id="d001l567" n="535">a cort de roi et serviz et losez.</l>
                <l xml:id="d001l568" n="536">Por cels estoit riches cons apelez.</l>
                <l xml:id="d001l569" n="537">Plorent et crïent chascuns de ses casez:</l>
                <l xml:id="d001l570" n="538">"Guenelon, sire, mar fustes enjareç!</l>
                <l xml:id="d001l571" n="539">Qi la t'envoie ja n'ert de nus amez.</l>
                <l xml:id="d001l572" n="540">A! cons Rollant, por qoi fuses si ousez?</l>
                <l xml:id="d001l573" n="541">Ja estes vos de si grant parentez,</l>
                <l xml:id="d001l574" n="542">vus n'i serez garantiz ni tansez</l>
                <l xml:id="d001l575" n="543">ne soiez morz et a onte livrez!</l>
                <lb/>
                <lb/>
                <p xml:id="d001l576" style="font-weight:bold" n="">XXXIII</p>
                <lb/>
                <l xml:id="d001l577" n="544">Guenes chevauche qi mot a fier corage,</l>
                <l xml:id="d001l578" n="545">enscamble o lui li Saracin mesage.</l>
                <l xml:id="d001l579" n="546">Dereres chivauche cil qi furent mot sage;</l>
                <l xml:id="d001l580" n="547">li Saracins dejoste lui s'en trage.</l>
                <l xml:id="d001l581" n="548">Por amor dist l'uns dis a l'autre son corage.</l>
                <l xml:id="d001l582" n="549">Dist li paiens: "Por coi stez en pensage?</l>
                <l xml:id="d001l583" n="550">Vostre enperere est de mot grant barnage:</l>
                <l xml:id="d001l584" n="551">Rome a conquise por son fier vasalage;</l>
                <l xml:id="d001l585" n="552">Puille et Calabre tient en son eritage,</l>
                <l xml:id="d001l586" n="553">Constantinoble et Sansoigne la large.</l>
                <l xml:id="d001l587" n="554">Ça devers nos porprandrons de sa marge.</l>
                <l xml:id="d001l588" n="555">- Certes, dist Guenes, or vos fera daumage.</l>
                <l xml:id="d001l589" n="556">Chier comperez son estot vasalage.</l>
                <l xml:id="d001l590" n="557">Jamais n'ert rois de si grant seignorage!</l>
                <lb/>
                <lb/>
                <p xml:id="d001l591" style="font-weight:bold" n="">XXXIV</p>
                <lb/>
                <l xml:id="d001l592" n="558">Guenes chevauche, s'a son chief i cliné.</l>
                <l xml:id="d001l593" n="559">Une aigue trove, lo pont a trepasé.</l>
                <l xml:id="d001l594" n="560">Granz quinze lieues a fort esperoné.</l>
                <l xml:id="d001l595" n="561">Home ne feme n'a li gloz apelé</l>
                <l xml:id="d001l596" n="562">fors Blanzardin, qi a lui est josté.</l>
                <l xml:id="d001l597" n="563">Dist li paiens: "Gehis moi ton pensé.</l>
                <l xml:id="d001l598" n="564">Por Mahomet, Franzois sunt desfaé.</l>
                <l xml:id="d001l599" n="565">Li duc, li conte sunt tot de grant fierté,</l>
                <l xml:id="d001l600" n="566">qe le roi ont si fait conseil doné,</l>
                <l xml:id="d001l601" n="567">els et autrui ocirons a vilté."</l>
                <l xml:id="d001l602" n="568">Guene respont, li traites renoié:</l>
                <l xml:id="d001l603" n="569">"Ce fait Rollant, cui Deus doinst mal dahé!</l>
                <l xml:id="d001l604" n="570">Li enperere estoit en mi un pré</l>
                <l xml:id="d001l605" n="571">desoz un pin menüement ramé</l>
                <l xml:id="d001l606" n="572">por la calor qi est grant en esté,</l>
                <l xml:id="d001l607" n="573">environ lui grant part de son barné;</l>
                <l xml:id="d001l608" n="574">vint i Rollant, son auberc endosé;</l>
                <l xml:id="d001l609" n="575">conquis avoit por sa grant pöesté</l>
                <l xml:id="d001l610" n="576">estranges terres, et de lonc et de lé,</l>
                <l xml:id="d001l611" n="577">et Carcasone, une bone cité;</l>
                <l xml:id="d001l612" n="578">tint une pome par grant nobelité;</l>
                <l xml:id="d001l613" n="579">dist a son oncle son cuer et son pensé:</l>
                <l xml:id="d001l614" n="580">"De toz roiames devez estre casé!"</l>
                <l xml:id="d001l615" n="581">E tuit li roi seroit desherité</l>
                <l xml:id="d001l616" n="582">et les corones lor tolir de son gré.</l>
                <l xml:id="d001l617" n="583">Mot por nus a travaillié et pené:</l>
                <l xml:id="d001l618" n="584">moi soz toz autres a malement grevé.</l>
                <l xml:id="d001l619" n="585">A cest mesaje sui je por lui torné.</l>
                <l xml:id="d001l620" n="586">S'il est qe croire velle ma volunté,</l>
                <l xml:id="d001l621" n="587">ainz qe l'an past en seront delivré."</l>
                <lb/>
                <lb/>
                <p xml:id="d001l622" style="font-weight:bold" n="">XXXV</p>
                <lb/>
                <l xml:id="d001l623" n="588">Dist li paiens: "Crüel hom est Rollant</l>
                <l xml:id="d001l624" n="589">qi tant bon roi velt faire recreant</l>
                <l xml:id="d001l625" n="590">e tante terre soz son oncle apendant.</l>
                <l xml:id="d001l626" n="591">E per qel gent esploit il issi tant?"</l>
                <l xml:id="d001l627" n="592">Guenes li cons li respont en riant:</l>
                <l xml:id="d001l628" n="593">"Por les Franzois, qi pros sunt et vaillant.</l>
                <l xml:id="d001l629" n="594">Ne lor sert mie de noient prometant:</l>
                <l xml:id="d001l630" n="595">argent et or, dont sunt riche manant.</l>
                <l xml:id="d001l631" n="596">Li enperere fait tot lé ses commant.</l>
                <l xml:id="d001l632" n="597">A Saragoze fera meint cuer dolant;</l>
                <l xml:id="d001l633" n="598">per mi Espeigne s'en ira conquirant;</l>
                <l xml:id="d001l634" n="599">ne finera deci q'en Baligant."</l>
                <l xml:id="d001l635" n="600">Dist li paien: "Qe alez ici disant?</l>
                <l xml:id="d001l636" n="601">Ja n'en garrez nes in Inde la grant!"</l>
                <l xml:id="d001l637" n="602">N'i ot mesage qi nen ait poor grant.</l>
                <lb/>
                <lb/>
                <p xml:id="d001l638" style="font-weight:bold" n="">XXXVI</p>
                <lb/>
                <l xml:id="d001l639" n="603">Li Sarazins esgarde Guenellon:</l>
                <l xml:id="d001l640" n="604">cors ot ben fait et clere la fazon;</l>
                <l xml:id="d001l641" n="605">lo neis ot beus et chiere de baron;</l>
                <l xml:id="d001l642" n="606">pröece ot grant et regart de felon.</l>
                <l xml:id="d001l643" n="607">Li cors li tramble aval jusc'al talon.</l>
                <l xml:id="d001l644" n="608">Isnelement li a trait un sermon:</l>
                <l xml:id="d001l645" n="609">"Sire, dist il, entendez ma raison:</l>
                <l xml:id="d001l646" n="610">qi de Rollant vos prendroit vengison,</l>
                <l xml:id="d001l647" n="611">per Mahomet, s'en faites traïson,</l>
                <l xml:id="d001l648" n="612">mot est cortois li rois Marsilion.</l>
                <l xml:id="d001l649" n="613">Tote sa terre vos metra a bandon;</l>
                <l xml:id="d001l650" n="614">de son avoir avrez grant partison,</l>
                <l xml:id="d001l651" n="615">or et argent, pailles et ciglaton,</l>
                <l xml:id="d001l652" n="616">muls et chevaus, chamels, ors et lion."</l>
                <l xml:id="d001l653" n="617">Guenes l'entent, si baisa lo menton;</l>
                <l xml:id="d001l654" n="618">d'une grant piece ne dist ni o ni non.</l>
                <lb/>
                <lb/>
                <p xml:id="d001l655" style="font-weight:bold" n="">XXXVII</p>
                <lb/>
                <l xml:id="d001l656" n="619">Quant ont parlé Guenes et Blanzardins,</l>
                <l xml:id="d001l657" n="620">li uns et l'autre est bien seürs et fis</l>
                <l xml:id="d001l658" n="621">qe il quesrunt qe Rollant ert ocis,</l>
                <l xml:id="d001l659" n="622">ses grant orguels abaissez et maumis.</l>
                <l xml:id="d001l660" n="623">Tant ont esté par mons et par larris</l>
                <l xml:id="d001l661" n="624">q'en Saragoze sunt venu au tierz dis,</l>
                <l xml:id="d001l662" n="625">e Guenelons, qi de Deu soit eschis!</l>
                <l xml:id="d001l663" n="626">Des blanches mules se sunt a terre mis</l>
                <l xml:id="d001l664" n="627">a un peron qi fu de marbre bis.</l>
                <l xml:id="d001l665" n="628">Un faudestué d'or fin i ert asis:</l>
                <l xml:id="d001l666" n="629">la sist li rois qi d'Espaigne ert baillis.</l>
                <l xml:id="d001l667" n="630">Entor lui ot plus de mil Arabis.</l>
                <l xml:id="d001l668" n="631">Nus n'i parole ne nus n'i ert baïs</l>
                <l xml:id="d001l669" n="632">qe del mesage ne soient entrepis.</l>
                <lb/>
                <lb/>
                <p xml:id="d001l670" style="font-weight:bold" n="">XXXVIII</p>
                <lb/>
                <l xml:id="d001l671" n="633">A Saragoze est Guenelon venuz;</l>
                <l xml:id="d001l672" n="634">mot fu grevez li encresme cremuz;</l>
                <l xml:id="d001l673" n="635">isnelement est a pié descenduz.</l>
                <l xml:id="d001l674" n="636">Marsilions a rendu grant saluz.</l>
                <l xml:id="d001l675" n="637">Li cons Rollant fu iloques venduz</l>
                <l xml:id="d001l676" n="638">et Olivers ocis et confunduz.</l>
                <l xml:id="d001l677" n="639">Marsilions est levez par vertuz.</l>
                <l xml:id="d001l678" n="640">Guenes li cons fu greins et irascuz;</l>
                <l xml:id="d001l679" n="641">la s'est asis quant il estoit venuz;</l>
                <l xml:id="d001l680" n="642">deci q'en terre est li perons fenduz.</l>
                <lb/>
                <lb/>
                <p xml:id="d001l681" style="font-weight:bold" n="">XXXIX</p>
                <lb/>
                <l xml:id="d001l682" n="643">Blanzardin vint devant Marsilion.</l>
                <l xml:id="d001l683" n="644">Mot fierement commençe sa raison:</l>
                <l xml:id="d001l684" n="645">"Beaus sire rois saus soiez de Mahon</l>
                <l xml:id="d001l685" n="646">et d'Apolin de cui la loi tenon.</l>
                <l xml:id="d001l686" n="647">Vostre mesage fu bien fait a Charllon.</l>
                <l xml:id="d001l687" n="648">Ses meins tendi par grant afliction;</l>
                <l xml:id="d001l688" n="649">vers le suen Deu en fist une oreison.</l>
                <l xml:id="d001l689" n="650">Ça vus envoie un noble baron:</l>
                <l xml:id="d001l690" n="651">bien est de Franse, mult par est riches hon.</l>
                <l xml:id="d001l691" n="652">Por lui savrez si avrez pais o non."</l>
                <l xml:id="d001l692" n="653">Respont Marsille: "Donc bien et nos l'orom."</l>
                <lb/>
                <lb/>
                <p xml:id="d001l693" style="font-weight:bold" n="">XL</p>
                <lb/>
                <l xml:id="d001l694" n="654">Guenellons fu cortois et enparlez.</l>
                <l xml:id="d001l695" n="655">Au roi a dist: "Ma raison entendez."</l>
                <l xml:id="d001l696" n="656">Marsilions salue com ja oïr porez:</l>
                <l xml:id="d001l697" n="657">"De Jesu Crist, qi en croiz fu penez</l>
                <l xml:id="d001l698" n="658">et el sepucre cochez et repousez</l>
                <l xml:id="d001l699" n="659">et au tierz jor de mort resuscitez,</l>
                <l xml:id="d001l700" n="660">garise Charlle, le fort roi coronez,</l>
                <l xml:id="d001l701" n="661">et si confunde trestoz ton parentez!</l>
                <l xml:id="d001l702" n="662">Se ne creez mes dis qe vos osrez</l>
                <l xml:id="d001l703" n="663">et les escriz qe je ai aportez,</l>
                <l xml:id="d001l704" n="664">Charlles vos mande, gardez ne trepasez</l>
                <l xml:id="d001l705" n="665">qe ne soiez batiçez et levez;</l>
                <l xml:id="d001l706" n="666">jontes vos meins soiez ses commandez!</l>
                <l xml:id="d001l707" n="667">Demie Espeigne a vos en retenez;</l>
                <l xml:id="d001l708" n="668">de l'autre part sera Rollant chasez;</l>
                <l xml:id="d001l709" n="669">mout vertuos parzoner i avrez.</l>
                <l xml:id="d001l710" n="670">Se ceste acorde otrïer ne volez,</l>
                <l xml:id="d001l711" n="671">a Saragoze venra o ses barnez.</l>
                <l xml:id="d001l712" n="672">Ja est li sejes et pleviz et jurez.</l>
                <l xml:id="d001l713" n="673">Priz et lïez serez par pöestez</l>
                <l xml:id="d001l714" n="674">et a Paris com chaitis amenez.</l>
                <l xml:id="d001l715" n="675">La morerez a duel et a viltez;</l>
                <l xml:id="d001l716" n="676">por jugement serez toz desmembrez."</l>
                <l xml:id="d001l717" n="677">Marsille l'oit, par poi n'est forsenez:</l>
                <l xml:id="d001l718" n="678">tel duel en ot toz en est desvez.</l>
                <l xml:id="d001l719" n="679">Tramble et tresue, a poi n'est forsenez,</l>
                <l xml:id="d001l720" n="680">e ses viaires teinz et descolorez.</l>
                <l xml:id="d001l721" n="681">Dou faudestué saut jus tot aïrez.</l>
                <l xml:id="d001l722" n="682">Por maltalant fu Guenes esgardez,</l>
                <l xml:id="d001l723" n="683">e tint un dart qi fu d'or enpanez.</l>
                <l xml:id="d001l724" n="684">Ja l'en ferist s'il n'en fust detornez.</l>
                <lb/>
                <lb/>
                <p xml:id="d001l725" style="font-weight:bold" n="">XLI</p>
                <lb/>
                <l xml:id="d001l726" n="685">Marsilions a la color muee.</l>
                <l xml:id="d001l727" n="686">Guenes li cons mist la mein a l'espee:</l>
                <l xml:id="d001l728" n="687">l'une moitié l'a dou foire getee.</l>
                <l xml:id="d001l729" n="688">Aprés li dist: "Belle est et ben letree.</l>
                <l xml:id="d001l730" n="689">Par maint païs vos ai mot lonc portee.</l>
                <l xml:id="d001l731" n="690">Ne dira hon en France la loee</l>
                <l xml:id="d001l732" n="691">qe seus i moire en estrange contree."</l>
                <l xml:id="d001l733" n="692">Paien li dïent une raison membree:</l>
                <l xml:id="d001l734" n="693">"Guenellon, sire, laissez vostre meslee,</l>
                <l xml:id="d001l735" n="694">car seus estes, si seroit tost finee.</l>
                <l xml:id="d001l736" n="695">Por ce volons q'ele soit apasee.</l>
                <l xml:id="d001l737" n="696">De fin sachez q'ele soit comparee."</l>
                <lb/>
                <lb/>
                <p xml:id="d001l738" style="font-weight:bold" n="">XLII</p>
                <lb/>
                <l xml:id="d001l739" n="697">Marsilions fu mult maltalentis.</l>
                <l xml:id="d001l740" n="698">Tot a perdu la color de son vis.</l>
                <l xml:id="d001l741" n="699">Tant fu blasmé de ses meillors amis</l>
                <l xml:id="d001l742" n="700">qe il s'est sul faudestué asis.</l>
                <l xml:id="d001l743" n="701">Dist l'augalie: "Mal nus avez bailis,</l>
                <l xml:id="d001l744" n="702">qe cist Franzois avez ici schernis.</l>
                <l xml:id="d001l745" n="703">Bien deüst estre escoutez et oïs."</l>
                <l xml:id="d001l746" n="704">Et respont Guene: "Ne sui si estormis,</l>
                <l xml:id="d001l747" n="705">car por celui qi en la crois fu mis,</l>
                <l xml:id="d001l748" n="706">je ne lairoie, por home qi soit vis,</l>
                <l xml:id="d001l749" n="707">ne por tot l'or qi est en cest païs,</l>
                <l xml:id="d001l750" n="708">si comme Charlles, li rois de Seint Donis,</l>
                <l xml:id="d001l751" n="709">mande por moi, ses morteus enemis,</l>
                <l xml:id="d001l752" n="710">qe lor nel die, s'en devoie estre ocis!"</l>
                <l xml:id="d001l753" n="711">Afublé ot un petit mantel gris:</l>
                <l xml:id="d001l754" n="712">en Alexandre en fu li dras faitis.</l>
                <l xml:id="d001l755" n="713">Mist le arere, sil reçut Blanzardins.</l>
                <l xml:id="d001l756" n="714">Guene remest en un bliaut de pris;</l>
                <l xml:id="d001l757" n="715">ainc de ses espee n'i fu li poig grepis;</l>
                <l xml:id="d001l758" n="716">en sa mein destre fu lor pens asis.</l>
                <l xml:id="d001l759" n="717">Dïent paien: "Cist cons est mult ardis!"</l>
                <lb/>
                <lb/>
                <p xml:id="d001l760" style="font-weight:bold" n="">XLIII</p>
                <lb/>
                <l xml:id="d001l761" n="718">Guenes fu lons; vers le roi est aprosmez.</l>
                <l xml:id="d001l762" n="719">En aut li dist: "A tort vos corocez!</l>
                <l xml:id="d001l763" n="720">Se duel avez, por vos soul le taissez!</l>
                <l xml:id="d001l764" n="721">Moi ne caut gaires se vos estes irez.</l>
                <l xml:id="d001l765" n="722">Charlles vos mande, li proz et li senez,</l>
                <l xml:id="d001l766" n="723">qe vos soiez levez et baticez.</l>
                <l xml:id="d001l767" n="724">Demie Espeigne sera vostre fiez;</l>
                <l xml:id="d001l768" n="725">l'autre tenra Rollant les proisez,</l>
                <l xml:id="d001l769" n="726">tel perzoner qi est forz et aitiez.</l>
                <l xml:id="d001l770" n="727">Se ce ne faites, de voir le sachiez,</l>
                <l xml:id="d001l771" n="728">a Saragoze en serez asegiez;</l>
                <l xml:id="d001l772" n="729">per pöestez serez pris et lïez.</l>
                <l xml:id="d001l773" n="730">Se Franc vos tenent, vos serez corocez:</l>
                <l xml:id="d001l774" n="731">deci a Ais ne serez herbergiez;</l>
                <l xml:id="d001l775" n="732">contre cheval vos merons nus piez.</l>
                <l xml:id="d001l776" n="733">Ja n'i avroiz ou vos monter poissiez</l>
                <l xml:id="d001l777" n="734">fors un somier qi toz est redossez.</l>
                <l xml:id="d001l778" n="735">La monterez, qelqe talanz aiez.</l>
                <l xml:id="d001l779" n="736">Cist briés vos est de Charlon anvïez:</l>
                <l xml:id="d001l780" n="737">fetes lo lire, toz est apareilliez."</l>
                <l xml:id="d001l781" n="738">En la mein destre fu au paien fichez.</l>
                <lb/>
                <lb/>
                <p xml:id="d001l782" style="font-weight:bold" n="">XLIV</p>
                <lb/>
                <l xml:id="d001l783" n="739">Marsilles sot des ars bien la maistrie:</l>
                <l xml:id="d001l784" n="740">escoler fu en la loi paenie.</l>
                <l xml:id="d001l785" n="741">De duel q'il ot a la qiere rogie.</l>
                <l xml:id="d001l786" n="742">Les briés desploie, s'a la letre scosie.</l>
                <l xml:id="d001l787" n="743">Plore des oil, trait la barbe florie;</l>
                <l xml:id="d001l788" n="744">en piez se drece, a aute voiz s'escrie:</l>
                <l xml:id="d001l789" n="745">"Öez, seignor, com mortel estoutie</l>
                <l xml:id="d001l790" n="746">de Charllemeine qe France a en bailie!</l>
                <l xml:id="d001l791" n="747">Or li est mot sa grant ire estromie:</l>
                <l xml:id="d001l792" n="748">c'est por Basin, por son frere Basie.</l>
                <l xml:id="d001l793" n="749">J'en pris les chief es prez soz Aute Hoïe.</l>
                <l xml:id="d001l794" n="750">Se de mon cons vet aqiter la vie,</l>
                <l xml:id="d001l795" n="751">tost li envoie mon oncle l'augalie,</l>
                <l xml:id="d001l796" n="752">e se ce non, n'en acordarai mie.</l>
                <l xml:id="d001l797" n="753">Ne li caut gaires se ma vie est finie!"</l>
                <l xml:id="d001l798" n="754">N'i a paien qi en jot ni en rie</l>
                <l xml:id="d001l799" n="755">fors son nevou; ne laserai nel die:</l>
                <l xml:id="d001l800" n="756">"Bau sire rois, Guenes a fet folie.</l>
                <l xml:id="d001l801" n="757">Tant vos a dit, la mort a deservie.</l>
                <l xml:id="d001l802" n="758">Livrez le moi, proz sui de l'aatie."</l>
                <l xml:id="d001l803" n="759">Guene li cons a s'espee brandie;</l>
                <l xml:id="d001l804" n="760">Marsilion esgarde par rustie.</l>
                <l xml:id="d001l805" n="761">Per devant lui serrait point de coardie.</l>
                <lb/>
                <lb/>
                <p xml:id="d001l806" style="font-weight:bold" n="">XLV</p>
                <lb/>
                <l xml:id="d001l807" n="762">A Saragoze menent mot grant freor.</l>
                <l xml:id="d001l808" n="763">Illoc avoit un noble pugnaor</l>
                <l xml:id="d001l809" n="764">de aut parage, fis a un amanzor.</l>
                <l xml:id="d001l810" n="765">Mot richement parla por son seignor:</l>
                <l xml:id="d001l811" n="766">"Beaus sires rois, ici n'as tu poor.</l>
                <l xml:id="d001l812" n="767">Voiz del felon com il mue el color!</l>
                <l xml:id="d001l813" n="768">Mais stez vos a force et a vigor."</l>
                <l xml:id="d001l814" n="769">Ocis en erent meint gentil pogneor;</l>
                <l xml:id="d001l815" n="770">d'ambedeus parz i iavra grant dolor.</l>
                <lb/>
                <lb/>
                <p xml:id="d001l816" style="font-weight:bold" n="">XLVI</p>
                <lb/>
                <l xml:id="d001l817" n="771">Marsilions fu mout sajes de lois.</l>
                <l xml:id="d001l818" n="772">Vit la raisons, qi n'est mie a son chois:</l>
                <l xml:id="d001l819" n="773">les brief commande andoir an feu greçois.</l>
                <l xml:id="d001l820" n="774">Dist au paien: "Por foi, cist mar est grois.</l>
                <l xml:id="d001l821" n="775">Al los de vos est tenuz mes confois."</l>
                <l xml:id="d001l822" n="776">Soz une olive s'en va seoir le rois</l>
                <l xml:id="d001l823" n="777">desoz un paille qi fu blans comme nois,</l>
                <l xml:id="d001l824" n="778">e l'augalie, ses oncle li cortois,</l>
                <l xml:id="d001l825" n="779">et Fausiron, ses frere de Limois,</l>
                <l xml:id="d001l826" n="780">et Gifeüs, ses fiz qi est de grant poois,</l>
                <l xml:id="d001l827" n="781">e Valebron et Braüz l'Amorois,</l>
                <l xml:id="d001l828" n="782">et Clibons et Clarins li Baudois,</l>
                <l xml:id="d001l829" n="783">si dist Marsille: "Apelez li Franzois.</l>
                <l xml:id="d001l830" n="784">De nostre preu m'a plevie sa fois."</l>
                <l xml:id="d001l831" n="785">Dist l'augalie: "Vos le humelierois."</l>
                <l xml:id="d001l832" n="786">Li Sarazins acort a grant esfrois;</l>
                <l xml:id="d001l833" n="787">Guenellon prist par la mein et par le dois,</l>
                <l xml:id="d001l834" n="788">puis li a dit: "A Marsille venrois!"</l>
                <l xml:id="d001l835" n="789">Li cons s'en torne; li consaus fu estrois.</l>
                <l xml:id="d001l836" n="790">Hu mai se commence la traïson entr'ois.</l>
                <lb/>
                <lb/>
                <p xml:id="d001l837" style="font-weight:bold" n="">XLVII</p>
                <lb/>
                <l xml:id="d001l838" n="791">Ce dist Marsille: "Guene, ne vos poist mie.</l>
                <l xml:id="d001l839" n="792">Vers vos ai fet auques de lezerie;</l>
                <l xml:id="d001l840" n="793">sance ferir vos mostrai grant estoutie.</l>
                <l xml:id="d001l841" n="794">Cez peaus de martre vos doins por amendie:</l>
                <l xml:id="d001l842" n="795">cent livres vaut li orles sanz falie;</l>
                <l xml:id="d001l843" n="796">hui primiers est l'ovre faite et fenie."</l>
                <l xml:id="d001l844" n="797">Au col le conte les pent, s'il le otrie.</l>
                <l xml:id="d001l845" n="798">"Guene, or me di, ne me celer tu mie,</l>
                <l xml:id="d001l846" n="799">e garde c'aies la parole esbaudie."</l>
                <l xml:id="d001l847" n="800">Guenes respont qe voluntiers l'otrie.</l>
                <l xml:id="d001l848" n="801">Aprés a oit une grant desverie:</l>
                <l xml:id="d001l849" n="802">"De ceste cache c'on l'a bien establie,</l>
                <l xml:id="d001l850" n="803">grant part ferai de vostre commandie."</l>
                <lb/>
                <lb/>
                <p xml:id="d001l851" style="font-weight:bold" n="">XLVIII</p>
                <lb/>
                <l xml:id="d001l852" n="804">E dist Marsille: "Guene por voir creez:</l>
                <l xml:id="d001l853" n="805">en talant ai de moi serez amez.</l>
                <l xml:id="d001l854" n="806">Nostre consals doit estre bien privez.</l>
                <l xml:id="d001l855" n="807">De Charllemaine serez araisonez:</l>
                <l xml:id="d001l856" n="808">viels est et frailes, mot est grant ses aez;</l>
                <l xml:id="d001l857" n="809">mon esciant, deus cent anz a passez.</l>
                <l xml:id="d001l858" n="810">Por mante terre sera lo cors penez.</l>
                <l xml:id="d001l859" n="811">Tant gentis rois a vencuz et matez!</l>
                <l xml:id="d001l860" n="812">Rome conquist par ses grant pöestez;</l>
                <l xml:id="d001l861" n="813">a Ais en France s'en deüst estre alez;</l>
                <l xml:id="d001l862" n="814">tant sejornast qe il fust repassez."</l>
                <l xml:id="d001l863" n="815">Et respont Guenes: "Por noient en parlez!</l>
                <l xml:id="d001l864" n="816">N'est hon si viels qe nel conese asez.</l>
                <l xml:id="d001l865" n="817">Ge ne di mie proz ne soit et senez:</l>
                <l xml:id="d001l866" n="818">de grant barnage est mot enlumenez.</l>
                <l xml:id="d001l867" n="819">Tant n'ert por moi proisiez ni alosez</l>
                <l xml:id="d001l868" n="820">qe plus ne vaille d'onor et de bontez,</l>
                <l xml:id="d001l869" n="821">et li suen don et li ses largitez</l>
                <l xml:id="d001l870" n="822">ne vos diroit nus hom de mere nez.</l>
                <l xml:id="d001l871" n="823">Meus voi morir q'estre de lui sevrez!"</l>
                <lb/>
                <lb/>
                <p xml:id="d001l872" style="font-weight:bold" n="">XLIX</p>
                <lb/>
                <l xml:id="d001l873" n="824">Dist li paiens: "Mot en sui merveillanz</l>
                <l xml:id="d001l874" n="825">de Charllemeine, q'est chenuz et feranz.</l>
                <l xml:id="d001l875" n="826">Men esciant, pasé a deus cent anz.</l>
                <l xml:id="d001l876" n="827">Tant gentius rois a fait les cuer dolanz;</l>
                <l xml:id="d001l877" n="828">vieus n'ert il ja, d'asteler recreanz?</l>
                <l xml:id="d001l878" n="829">- Non, dist Guene, tant com vivra Rollanz.</l>
                <l xml:id="d001l879" n="830">Meudre de lui n'est en cheval montanz,</l>
                <l xml:id="d001l880" n="831">et Olivers est mult proz et vaillanz.</l>
                <l xml:id="d001l881" n="832">L'angarde font a vint mil combatantz,</l>
                <l xml:id="d001l882" n="833">li doçe per, dont Charlles est puissanz.</l>
                <l xml:id="d001l883" n="834">Qi pooit faire tel orguel q'est si granz</l>
                <l xml:id="d001l884" n="835">fust abatuz, j'en seroie aidanz,</l>
                <l xml:id="d001l885" n="836">et Charllemene en sera mot dolanz.</l>
                <l xml:id="d001l886" n="837">Perdu ara lo dester de ses ganz.</l>
                <l xml:id="d001l887" n="838">Jamais nul jorn ne sera mes gueroianz."</l>
                <lb/>
                <lb/>
                <p xml:id="d001l888" style="font-weight:bold" n="">L</p>
                <lb/>
                <l xml:id="d001l889" n="839">"Beau sire Guene, dist Marsille li rois,</l>
                <l xml:id="d001l890" n="840">ge ai tel jent plus belle ne vesrois.</l>
                <l xml:id="d001l891" n="841">Quaranta mille en ai as bons conrois.</l>
                <l xml:id="d001l892" n="842">Bien puis combatre au roi et as Franzois?"</l>
                <l xml:id="d001l893" n="843">Ce respont Guenes: "Non vos a ceste fois!</l>
                <l xml:id="d001l894" n="844">Se vos jostez as cristïens des lois,</l>
                <l xml:id="d001l895" n="845">men esciant, vostre en ert li sordois.</l>
                <l xml:id="d001l896" n="846">Creez mon los, si ferez qe cortois.</l>
                <l xml:id="d001l897" n="847">L'enperaor ferez ster a son cois.</l>
                <l xml:id="d001l898" n="848">Nus hon nel voit ne soit en grant esfrois.</l>
                <l xml:id="d001l899" n="849">Por vint ostages qe li envoierois</l>
                <l xml:id="d001l900" n="850">s'en ira Charlles en France, ce est voirs,</l>
                <l xml:id="d001l901" n="851">s'en menera l'orguel et lo bofois,</l>
                <l xml:id="d001l902" n="852">son nef Rollant, qi mout est de grant pois,</l>
                <l xml:id="d001l903" n="853">et Oliver sor l'auferant norois.</l>
                <l xml:id="d001l904" n="854">S'il est qil face, cheüz est li bofois.</l>
                <l xml:id="d001l905" n="855">Tant en ert Charlles coroceus et destrois</l>
                <l xml:id="d001l906" n="856">qe en Espegne n'en tenra meis des mois."</l>
                <lb/>
                <lb/>
                <p xml:id="d001l907" style="font-weight:bold" n="">LI</p>
                <lb/>
                <l xml:id="d001l908" n="857">"Mais qi fera qe Rollant soit mors</l>
                <l xml:id="d001l909" n="858">et Olivers, qi tant a gent le cors,</l>
                <l xml:id="d001l910" n="859">de Charllemeine remanra li esfrois.</l>
                <l xml:id="d001l911" n="860">Jamais d'Espeigne nes pasera les pors,</l>
                <l xml:id="d001l912" n="861">ne la corone dont en reluist li ors</l>
                <l xml:id="d001l913" n="862">n'en portera, ben l'en me dist li cors."</l>
                <l xml:id="d001l914" n="863">El col l'en baise Marsille - si fu tors -,</l>
                <l xml:id="d001l915" n="864">puis si comande ad avrir ses tesors.</l>
                <lb/>
                <lb/>
                <p xml:id="d001l916" style="font-weight:bold" n="">LII</p>
                <lb/>
                <l xml:id="d001l917" n="865">"Bau sire cons, se Deus vos beneïe,</l>
                <l xml:id="d001l918" n="866">com faitement perdra Rollant la vie?</l>
                <l xml:id="d001l919" n="867">- Sire, dist Guenes, ne vos celerai mie:</l>
                <l xml:id="d001l920" n="868">li enperere qi France a en bailie,</l>
                <l xml:id="d001l921" n="869">as pors de Cipre ert sa herbergerie.</l>
                <l xml:id="d001l922" n="870">Sa reegarde ert aprés lui bastie,</l>
                <l xml:id="d001l923" n="871">ses niés Rollant en cui el mot se fie</l>
                <l xml:id="d001l924" n="872">et Olivers a la chiere ardie.</l>
                <l xml:id="d001l925" n="873">Vint mil Franzois avront en compaignie</l>
                <l xml:id="d001l926" n="874">et vos aiez vostre grant ost banie</l>
                <l xml:id="d001l927" n="875">cent mil païnes de grant chivalarie.</l>
                <l xml:id="d001l928" n="876">Lor i metrez a bataille establie.</l>
                <l xml:id="d001l929" n="877">La jent de France ert morte et fenie.</l>
                <l xml:id="d001l930" n="878">Nel di por ce: ce sera grant folie.</l>
                <l xml:id="d001l931" n="879">Autre bataille lor envoiez hastie.</l>
                <l xml:id="d001l932" n="880">De vostre jent ert grant la desconfie.</l>
                <l xml:id="d001l933" n="881">Des qel qe soit, ne ne scoira Rollant mie.</l>
                <l xml:id="d001l934" n="882">Adonc avrez vostre guesre fenie.</l>
                <l xml:id="d001l935" n="883">Jamais por lui n'avrez broine vestie."</l>
                <l xml:id="d001l936" n="884">Ce dist Marsille: "Deus me soit en aïe!"</l>
                <lb/>
                <lb/>
                <p xml:id="d001l937" style="font-weight:bold" n="">LIII</p>
                <lb/>
                <l xml:id="d001l938" n="885">"Si met m'entente et je au qief non trai,</l>
                <l xml:id="d001l939" n="886">beau sire Guene, dites qe je ferai.</l>
                <l xml:id="d001l940" n="887">- La mort Rollant certes vos mostrerai,</l>
                <l xml:id="d001l941" n="888">c'a reregarde je croi le troverai.</l>
                <l xml:id="d001l942" n="889">- Desor ma loi le vos afïerai,</l>
                <l xml:id="d001l943" n="890">se je le truis, con lui me combatrai."</l>
                <l xml:id="d001l944" n="891">Et respont Guene: "Et je lo traïrai."</l>
                <l xml:id="d001l945" n="892">Isnelement sa destre mein an trai.</l>
                <l xml:id="d001l946" n="893">"Sor les reliqes de m'espee jurai</l>
                <l xml:id="d001l947" n="894">la mort Rollant, qe ja ne l'amerai!"</l>
                <lb/>
                <lb/>
                <p xml:id="d001l948" style="font-weight:bold" n="">LIV</p>
                <lb/>
                <l xml:id="d001l949" n="895">Marsille rueve point un libre avant,</l>
                <l xml:id="d001l950" n="896">soz une olive, sor l'erbe verdoiant,</l>
                <l xml:id="d001l951" n="897">sor un escu de fin or reluisant.</l>
                <l xml:id="d001l952" n="898">La lois Mahon i fu et Trivigant</l>
                <l xml:id="d001l953" n="899">et de cil deu qi aorent li Persant.</l>
                <l xml:id="d001l954" n="900">Desor eus jurent li paien mescreant,</l>
                <l xml:id="d001l955" n="901">se Rollant trovent reregarde faisant</l>
                <l xml:id="d001l956" n="902">si com il dïent, n'ara de mort garant.</l>
                <l xml:id="d001l957" n="903">Et respont Guene: "Tenez me convenant.</l>
                <l xml:id="d001l958" n="904">Li doçe per n'i seront remanant."</l>
                <lb/>
                <lb/>
                <p xml:id="d001l959" style="font-weight:bold" n="">LV</p>
                <lb/>
                <l xml:id="d001l960" n="905">A tant ez vos un paien Valebron:</l>
                <l xml:id="d001l961" n="906">en tote Espeigne n'en ot un plus felon;</l>
                <l xml:id="d001l962" n="907">cil adoba lo roi Marsilion,</l>
                <l xml:id="d001l963" n="908">je li caucha son primier esperon.</l>
                <l xml:id="d001l964" n="909">Tresc'a l'oreilles li batent li grenon.</l>
                <l xml:id="d001l965" n="910">Sire est en mer de quatre mil dromon.</l>
                <l xml:id="d001l966" n="911">N'i a galie qi soit se par lui non.</l>
                <l xml:id="d001l967" n="912">Jerusalem prist il por la grant traïson,</l>
                <l xml:id="d001l968" n="913">jusq'a q'il fu au templo Salemon.</l>
                <l xml:id="d001l969" n="914">Les patriarche oncist sanz raenzon.</l>
                <l xml:id="d001l970" n="915">"Tenez m'espee, si bone ne vit hon:</l>
                <l xml:id="d001l971" n="916">entre le heut et le pon q'est en son</l>
                <l xml:id="d001l972" n="917">de l'or d'Espegne vaut dis mil mangon.</l>
                <l xml:id="d001l973" n="918">Por amistié vos en faiz ci li don,</l>
                <l xml:id="d001l974" n="919">si m'aït Dez, de Rollant le baron,</l>
                <l xml:id="d001l975" n="920">en Roncivaus quant nos le troveron.</l>
                <l xml:id="d001l976" n="921">Desor ma loi le vos afïeron,</l>
                <l xml:id="d001l977" n="922">se je n'i mur, qe nus les ociron."</l>
                <l xml:id="d001l978" n="923">Puis li baisa la boche et le menton.</l>
                <l xml:id="d001l979" n="924">Toz ce fist il, li gloz, par traïson.</l>
                <lb/>
                <lb/>
                <p xml:id="d001l980" style="font-weight:bold" n="">LVI</p>
                <lb/>
                <l xml:id="d001l981" n="925">D'autre part fu uns paiens Cliboïs,</l>
                <l xml:id="d001l982" n="926">clers et rians et de joie rogis.</l>
                <l xml:id="d001l983" n="927">Et dist a Guenes: "Vos estes mi amis.</l>
                <l xml:id="d001l984" n="928">Tenez mon eume, qi est a or floris:</l>
                <l xml:id="d001l985" n="929">ainc n'ot si buen en trestot cest païs;</l>
                <l xml:id="d001l986" n="930">eu nasel a un escarboncle asis.</l>
                <l xml:id="d001l987" n="931">Por cel vos doins qe il est de grant pris,</l>
                <l xml:id="d001l988" n="932">si m'aiderez de Rollant li marchis,</l>
                <l xml:id="d001l989" n="933">comment il soit engonbrez et oncis,</l>
                <l xml:id="d001l990" n="934">ses grant orgueus abaissez et maumis."</l>
                <l xml:id="d001l991" n="935">Et respont Guenes: "Bien ert, ce vos plevis!"</l>
                <l xml:id="d001l992" n="936">Il s'entrabaisent li uns l'autrë ou vis.</l>
                <lb/>
                <lb/>
                <p xml:id="d001l993" style="font-weight:bold" n="">LVII</p>
                <lb/>
                <l xml:id="d001l994" n="937">E Brans de More ne se vost atargier.</l>
                <l xml:id="d001l995" n="938">A Guenellon se voudra acoiter;</l>
                <l xml:id="d001l996" n="939">il li dona un mervelles destrier.</l>
                <l xml:id="d001l997" n="940">Lors saut en piez Braimonde, sa moiller:</l>
                <l xml:id="d001l998" n="941">"E Guenes, sire, je vos ai forment chier,</l>
                <l xml:id="d001l999" n="942">et Brans me sire et tot si chevalier.</l>
                <l xml:id="d001l1000" n="943">De moie part ne pöer abaisier.</l>
                <l xml:id="d001l1001" n="944">Deus nosches ai qi mot font a priser:</l>
                <l xml:id="d001l1002" n="945">de moie part donez vostre moiller.</l>
                <l xml:id="d001l1003" n="946">Pieres i a de precious mestier</l>
                <l xml:id="d001l1004" n="947">qi valent meus de mil livres d'or mier.</l>
                <l xml:id="d001l1005" n="948">Vostre enperere, qi Franc doit juscisier,</l>
                <l xml:id="d001l1006" n="949">n'ot ainc si bones com je vos vel doner.</l>
                <l xml:id="d001l1007" n="950">Jamais n'ert jor ne me doiez amer."</l>
                <l xml:id="d001l1008" n="951">Guenes respont: "Por noient n'en prïer!"</l>
                <lb/>
                <lb/>
                <p xml:id="d001l1009" style="font-weight:bold" n="">LVIII</p>
                <lb/>
                <l xml:id="d001l1010" n="952">Marsilions fu droit en son esté.</l>
                <l xml:id="d001l1011" n="953">Guene tint, si l'a mout esgardé.</l>
                <l xml:id="d001l1012" n="954">"Amis, dist il, mout es de grant bonté.</l>
                <l xml:id="d001l1013" n="955">Tien cest anel a cristal nöelé.</l>
                <l xml:id="d001l1014" n="956">Je te conjur par ta crestïenté</l>
                <l xml:id="d001l1015" n="957">qe tu me dies ton cuer et ton pensé.</l>
                <l xml:id="d001l1016" n="958">De mon avoir aras a grant planté:</l>
                <l xml:id="d001l1017" n="959">dis muls cargiez de fin or esmeré.</l>
                <l xml:id="d001l1018" n="960">Tant t'en donrai com toi venra a gré.</l>
                <l xml:id="d001l1019" n="961">Jamais n'ert jor en trestot ton haé</l>
                <l xml:id="d001l1020" n="962">qe de moi n'aies tot a ta volenté!</l>
                <l xml:id="d001l1021" n="963">Prenez les cleis de ma large cité.</l>
                <l xml:id="d001l1022" n="964">Cest grant tresor donez vostre avöé</l>
                <l xml:id="d001l1023" n="965">qe mi mesaje li ont ageanté.</l>
                <l xml:id="d001l1024" n="966">De moie part li soit apresenté</l>
                <l xml:id="d001l1025" n="967">cil vint ostage qi ci sunt amené.</l>
                <l xml:id="d001l1026" n="968">La reregarde ne soit pas oblïé.</l>
                <l xml:id="d001l1027" n="969">Fïez la moi sor Rollant l'aduré.</l>
                <l xml:id="d001l1028" n="970">S'as porz le truis, ja n'en ert stretorné</l>
                <l xml:id="d001l1029" n="971">qe nel ocie a l'espié nöelé."</l>
                <l xml:id="d001l1030" n="972">E respont Guenes: "Trop avons demoré."</l>
                <l xml:id="d001l1031" n="973">Es destriers montent, si sunt acheminé.</l>
                <lb/>
                <lb/>
                <p xml:id="d001l1032" style="font-weight:bold" n="">LIX</p>
                <lb/>
                <l xml:id="d001l1033" n="974">Li enperere qi Franc doit justisier</l>
                <l xml:id="d001l1034" n="975">se part de Cordes o tot si chevalier.</l>
                <l xml:id="d001l1035" n="976">Droit a Valterne se prist a repairier.</l>
                <l xml:id="d001l1036" n="977">Rollant l'ot prise, s'en fist les murs froser,</l>
                <l xml:id="d001l1037" n="978">puis fu set anz trestote entier</l>
                <l xml:id="d001l1038" n="979">q'ele fu gaste por lo grant destorbier.</l>
                <l xml:id="d001l1039" n="980">Illoc esta Charllemeine au vis fier</l>
                <l xml:id="d001l1040" n="981">por Guenellon dont a fait mesagier.</l>
                <l xml:id="d001l1041" n="982">Il qiert consel se li voudra noncier</l>
                <l xml:id="d001l1042" n="983">se pais aporte ou voudra gueroier.</l>
                <l xml:id="d001l1043" n="984">Au matinet, quant il dut esclarer,</l>
                <l xml:id="d001l1044" n="985">vint as herberges Guenes sor son destrier.</l>
                <lb/>
                <lb/>
                <p xml:id="d001l1045" style="font-weight:bold" n="">LX</p>
                <lb/>
                <l xml:id="d001l1046" n="986">Li solaiz luist, si fu et bel et cler.</l>
                <l xml:id="d001l1047" n="987">Messe et maitines ot fait le roi canter.</l>
                <l xml:id="d001l1048" n="988">Rollant i fu et Oliver li ber.</l>
                <l xml:id="d001l1049" n="989">Devant son trief se sist por deporter</l>
                <l xml:id="d001l1050" n="990">Naymes li dus, qi mot fist a löer,</l>
                <l xml:id="d001l1051" n="991">e tant des autres qe nus nel pot esmer.</l>
                <l xml:id="d001l1052" n="992">Guene i vint, qe Deus puist mal doner!</l>
                <l xml:id="d001l1053" n="993">Mout doucement comencë a parler:</l>
                <l xml:id="d001l1054" n="994">"Beau sire rois, cil Deus vos puist sauvier</l>
                <l xml:id="d001l1055" n="995">qi fist lo ciel, la terrë et la mer,</l>
                <l xml:id="d001l1056" n="996">en seinte croiz saisa son cors pener</l>
                <l xml:id="d001l1057" n="997">et dou sepucre cochier et repousier</l>
                <l xml:id="d001l1058" n="998">et au tier jor de mort resusciter</l>
                <l xml:id="d001l1059" n="999">por pecheors q'il volst a lui tornier!</l>
                <l xml:id="d001l1060" n="1000">De Saragoce vos puis les clés mostrer.</l>
                <l xml:id="d001l1061" n="1001">Mot grant avoir vos en faz aporter.</l>
                <l xml:id="d001l1062" n="1002">Marsilles mande, et si vos velt prïer,</l>
                <l xml:id="d001l1063" n="1003">de l'augalie nen le devez blasmer,</l>
                <l xml:id="d001l1064" n="1004">et mil paiens en vi o lui aler,</l>
                <l xml:id="d001l1065" n="1005">si lo laserent, n'i vol plus sis ester,</l>
                <l xml:id="d001l1066" n="1006">sel convoierent jusc'a l'aigue dou mer.</l>
                <l xml:id="d001l1067" n="1007">Por ce lo firent - nel vos qier a celer -</l>
                <l xml:id="d001l1068" n="1008">ne se voust pas bauticer ne laver.</l>
                <l xml:id="d001l1069" n="1009">Tant i estui qe je nel vi errer.</l>
                <l xml:id="d001l1070" n="1010">Anzois q'il veïst une lieue aler,</l>
                <l xml:id="d001l1071" n="1011">le prist un orages, si cum oï conter.</l>
                <l xml:id="d001l1072" n="1012">La sunt noiez, nes pöez plus doter.</l>
                <l xml:id="d001l1073" n="1013">Marsillions, por lui meus conforter,</l>
                <l xml:id="d001l1074" n="1014">venra en France, o lui mil bazaler,</l>
                <l xml:id="d001l1075" n="1015">tot de grant pris por lor armes baillier.</l>
                <l xml:id="d001l1076" n="1016">Por tote France voudront lor cors mostrer,</l>
                <l xml:id="d001l1077" n="1017">por vo commant en Espeigne torner.</l>
                <l xml:id="d001l1078" n="1018">De vos tenra la terre a governer.</l>
                <l xml:id="d001l1079" n="1019">Servira vos tant com pora durer."</l>
                <l xml:id="d001l1080" n="1020">Et respont Karles: "Deu en vel mercïer!</l>
                <l xml:id="d001l1081" n="1021">Bien l'avez fait; mot vos en doi amer."</l>
                <l xml:id="d001l1082" n="1022">Por tote l'ost font les grailles soner.</l>
                <l xml:id="d001l1083" n="1023">Franzois se deslongent, lor somiers font trosier.</l>
                <lb/>
                <lb/>
                <p xml:id="d001l1084" style="font-weight:bold" n="">LXI</p>
                <lb/>
                <l xml:id="d001l1085" n="1024">Le enperere a Espeigne gastee,</l>
                <l xml:id="d001l1086" n="1025">les castiaus fraiz, meinte cité brosee.</l>
                <l xml:id="d001l1087" n="1026">Ce dist li rois: "Saragoze est fermee."</l>
                <l xml:id="d001l1088" n="1027">Vers douce France a sa grant ost tornee.</l>
                <l xml:id="d001l1089" n="1028">Va s'en li jor, si revint l'avespree.</l>
                <l xml:id="d001l1090" n="1029">Li cons Rollant a s'enseigne escriee.</l>
                <l xml:id="d001l1091" n="1030">François herbergerent i aval par la contree.</l>
                <l xml:id="d001l1092" n="1031">Pres a deus lieues de l'ost establee,</l>
                <l xml:id="d001l1093" n="1032">de paiens Sarazins issent a recelee;</l>
                <l xml:id="d001l1094" n="1033">eumes lucent a or et broines endosee.</l>
                <l xml:id="d001l1095" n="1034">La veïst l'on tante targe roee,</l>
                <l xml:id="d001l1096" n="1035">tant fort escu, tante lance aceree!</l>
                <l xml:id="d001l1097" n="1036">Mot pres des porz a une grant valee</l>
                <l xml:id="d001l1098" n="1037">qe tre cent mille atendent l'ajornee.</l>
                <l xml:id="d001l1099" n="1038">A! Deus de glorie! cum male destinee,</l>
                <l xml:id="d001l1100" n="1039">quant or ne le sevent nostre jent honoree!</l>
                <lb/>
                <lb/>
                <p xml:id="d001l1101" style="font-weight:bold" n="">LXII</p>
                <lb/>
                <l xml:id="d001l1102" n="1040">Va s'en li jors, si vient la nuiz serie,</l>
                <l xml:id="d001l1103" n="1041">et Karlemeinne a la barbe florie</l>
                <l xml:id="d001l1104" n="1042">droit en son trez a masnee escherie</l>
                <l xml:id="d001l1105" n="1043">sonnja un songe qi grant duel senefie,</l>
                <l xml:id="d001l1106" n="1044">q'il ert as poiz o sa grant ost banie;</l>
                <l xml:id="d001l1107" n="1045">tenoit sa lance dont li fers resplendie;</l>
                <l xml:id="d001l1108" n="1046">Guenes li cons l'avoit sor lui fraisie;</l>
                <l xml:id="d001l1109" n="1047">por tel vertu l'a crolee et brandie</l>
                <l xml:id="d001l1110" n="1048">q'entre ses poinz li est fraite et brisie;</l>
                <l xml:id="d001l1111" n="1049">contre lo ciel est la clarté sallie.</l>
                <l xml:id="d001l1112" n="1050">Charlles se doit q'il ne s'esveille mie.</l>
                <lb/>
                <lb/>
                <p xml:id="d001l1113" style="font-weight:bold" n="">LXIII</p>
                <lb/>
                <l xml:id="d001l1114" n="1051">Li enperere autre vision sonnja</l>
                <l xml:id="d001l1115" n="1052">q'il est en France a Ais ou il esta.</l>
                <l xml:id="d001l1116" n="1053">Tenoit un ors qi mult le coreza:</l>
                <l xml:id="d001l1117" n="1054">e enz ou braz durement le navra;</l>
                <l xml:id="d001l1118" n="1055">deci c'a l'ors la car li en dampna.</l>
                <l xml:id="d001l1119" n="1056">Devers Espaigne un lipart escampa;</l>
                <l xml:id="d001l1120" n="1057">droit vit a l'ore qe pas nel refusa.</l>
                <l xml:id="d001l1121" n="1058">Charlles li rois dou palais avala.</l>
                <l xml:id="d001l1122" n="1059">Devant a l'ors lo roi si se josta;</l>
                <l xml:id="d001l1123" n="1060">por soie amor grant asaut li dona:</l>
                <l xml:id="d001l1124" n="1061">la destre oreille au felon ors trencha.</l>
                <l xml:id="d001l1125" n="1062">Quant il l'ot mort, a leupart repaira;</l>
                <l xml:id="d001l1126" n="1063">mot ferement envaïr le ala.</l>
                <l xml:id="d001l1127" n="1064">Charlles se jut deci q'il ajorna.</l>
                <l xml:id="d001l1128" n="1065">Quant il s'esveille, as François le conta,</l>
                <l xml:id="d001l1129" n="1066">mais il ne sevent mie ou o se tornera.</l>
                <lb/>
                <lb/>
                <p xml:id="d001l1130" style="font-weight:bold" n="">LXIV</p>
                <lb/>
                <l xml:id="d001l1131" n="1067">Va s'en la nuiz, li jor est aparanz.</l>
                <l xml:id="d001l1132" n="1068">Les oseus levent, si commencent lor canz;</l>
                <l xml:id="d001l1133" n="1069">monte li rois et ses bernages granz.</l>
                <l xml:id="d001l1134" n="1070">Mil grailes sonent par merveillos sanblanz.</l>
                <l xml:id="d001l1135" n="1071">Le enperere s'en apele ses janz:</l>
                <l xml:id="d001l1136" n="1072">"Seignor, dist il, entendez mes comanz!</l>
                <l xml:id="d001l1137" n="1073">Veez les destroiz merveillos et pesanz.</l>
                <l xml:id="d001l1138" n="1074">Car jugiez ore qi sera remananz</l>
                <l xml:id="d001l1139" n="1075">a reregarde deci c'as poz pasanz.</l>
                <l xml:id="d001l1140" n="1076">- Sire, dist Guene, je lasie de Rollanz.</l>
                <l xml:id="d001l1141" n="1077">N'i a baron qi tant soit redotanz."</l>
                <l xml:id="d001l1142" n="1078">Li rois l'entent, si fu grans et dolanz.</l>
                <l xml:id="d001l1143" n="1079">"A, gloz! dist il, cum es outrecuidanz!</l>
                <l xml:id="d001l1144" n="1080">Qi me doit donc mes angardes faisanz?</l>
                <l xml:id="d001l1145" n="1081">- Sire, dist Guenes, Ogier li combatanz!</l>
                <l xml:id="d001l1146" n="1082">N'i a vasal qi plus i soit vaillantz!"</l>
                <lb/>
                <lb/>
                <p xml:id="d001l1147" style="font-weight:bold" n="">LXV</p>
                <lb/>
                <l xml:id="d001l1148" n="1083">Quant Rollant oit Guene si derasnier,</l>
                <l xml:id="d001l1149" n="1084">la reregarde desor lui si jugier,</l>
                <l xml:id="d001l1150" n="1085">respondu a a loi de chevalier:</l>
                <l xml:id="d001l1151" n="1086">"Sire parastre, mot vus doi avoir chier!"</l>
                <l xml:id="d001l1152" n="1087">Le roi regarde si l'en velt gracïer.</l>
                <l xml:id="d001l1153" n="1088">Ne trovera qi sor lui l'oust baillier;</l>
                <l xml:id="d001l1154" n="1089">n'i perdra Karles qi vaille un soul diner,</l>
                <l xml:id="d001l1155" n="1090">ne mul ne mule c'on poisse chevachier,</l>
                <l xml:id="d001l1156" n="1091">qe a l'espee nel covegne a paier.</l>
                <l xml:id="d001l1157" n="1092">Guene respont: "Ben i pöez aidier."</l>
                <lb/>
                <lb/>
                <p xml:id="d001l1158" style="font-weight:bold" n="">LXVI</p>
                <lb/>
                <l xml:id="d001l1159" n="1093">Rollant se cline devant les piez Charllon.</l>
                <l xml:id="d001l1160" n="1094">Il l'en apele par grant affliccion:</l>
                <l xml:id="d001l1161" n="1095">"Droiz enperere, entendez ma raisson:</l>
                <l xml:id="d001l1162" n="1096">diré vos veil une moie raisson.</l>
                <l xml:id="d001l1163" n="1097">Por cel Signor qi sofri pasion,</l>
                <l xml:id="d001l1164" n="1098">tot sunt vendu li doze compegnon.</l>
                <l xml:id="d001l1165" n="1099">Donez me l'arc, lo gant et lo baston.</l>
                <l xml:id="d001l1166" n="1100">Je vos plevis, ne mel provera l'on</l>
                <l xml:id="d001l1167" n="1101">qe isi m'escampe com il fist Gaynellon</l>
                <l xml:id="d001l1168" n="1102">quant il ala au roi Marsilion!</l>
                <l xml:id="d001l1169" n="1103">Je vos plevis q'il a fait traïson!"</l>
                <l xml:id="d001l1170" n="1104">Li enperere en baisa le menton;</l>
                <l xml:id="d001l1171" n="1105">tire sa barbe dont blanc sunt li grenon.</l>
                <l xml:id="d001l1172" n="1106">Plorant li done l'arc, lo gant et lo baston.</l>
                <lb/>
                <lb/>
                <p xml:id="d001l1173" style="font-weight:bold" n="">LXVII</p>
                <lb/>
                <l xml:id="d001l1174" n="1107">Devant lo roi vint dus Neymes esrant;</l>
                <l xml:id="d001l1175" n="1108">blanche ot la barbe, si ot le poil ferant;</l>
                <l xml:id="d001l1176" n="1109">meillor vasal ne monte en auferant.</l>
                <l xml:id="d001l1177" n="1110">"Droiz emperere, entendez mon talant:</l>
                <l xml:id="d001l1178" n="1111">ne creez pas consel de soduiant!</l>
                <l xml:id="d001l1179" n="1112">Por cel apostre qi qerent peneant,</l>
                <l xml:id="d001l1180" n="1113">tot sunt traïz par lo men esciant.</l>
                <l xml:id="d001l1181" n="1114">Asez öez qe Guenes va disant:</l>
                <l xml:id="d001l1182" n="1115">il est mot fel, crüel et soduiant.</l>
                <l xml:id="d001l1183" n="1116">La reregarde a mise sor Rollant.</l>
                <l xml:id="d001l1184" n="1117">Li cons s'en vait coroceus et dolant.</l>
                <l xml:id="d001l1185" n="1118">Bien conoisiez q'il on a fien talant.</l>
                <l xml:id="d001l1186" n="1119">N'i a Franzois qi sor lui soit alant.</l>
                <l xml:id="d001l1187" n="1120">Donez li l'arc, n'i alez plus tarjant,</l>
                <l xml:id="d001l1188" n="1121">mais commandez q'il ait aiüe grant!"</l>
                <l xml:id="d001l1189" n="1122">Li rois li done, irez et corozant;</l>
                <l xml:id="d001l1190" n="1123">li cons la prent, dou cuer liez et joiant.</l>
                <lb/>
                <lb/>
                <p xml:id="d001l1191" style="font-weight:bold" n="">LXVIII</p>
                <lb/>
                <l xml:id="d001l1192" n="1124">Li enperere ot mout le cuer iree.</l>
                <l xml:id="d001l1193" n="1125">Il se dreza amont e son esté.</l>
                <l xml:id="d001l1194" n="1126">Rollant apele et dist li son pensé:</l>
                <l xml:id="d001l1195" n="1127">"Bau sire niés, entendez moi, por Dé!</l>
                <l xml:id="d001l1196" n="1128">Dire vus vel, sel sachiez de verité:</l>
                <l xml:id="d001l1197" n="1129">la reregarde ferez de mot bon gré.</l>
                <l xml:id="d001l1198" n="1130">De mon bernage tot le meus alosé</l>
                <l xml:id="d001l1199" n="1131">tenrez o vos, si serez plus doté."</l>
                <l xml:id="d001l1200" n="1132">Respont Rollant: "Ja ne sera pensé!</l>
                <l xml:id="d001l1201" n="1133">Meus viel morir qe face tel vilté!</l>
                <l xml:id="d001l1202" n="1134">Mil chevalier me remaront armé,</l>
                <l xml:id="d001l1203" n="1135">segur de cuer et vasal aduré.</l>
                <l xml:id="d001l1204" n="1136">Pasez les porz a droite seürté:</l>
                <l xml:id="d001l1205" n="1137">mar douteretz home de mere né!"</l>
                <lb/>
                <lb/>
                <p xml:id="d001l1206" style="font-weight:bold" n="">LXIX</p>
                <lb/>
                <l xml:id="d001l1207" n="1138">Desor un mont est Rollant adobez:</l>
                <l xml:id="d001l1208" n="1139">vest son oberc qi fu a or safrez</l>
                <l xml:id="d001l1209" n="1140">e lace l'eume qi si fu dur temprez.</l>
                <l xml:id="d001l1210" n="1141">Ja por cop d'arme ne sera entampnez.</l>
                <l xml:id="d001l1211" n="1142">Ceint Durendart dont li poins fu dorez;</l>
                <l xml:id="d001l1212" n="1143">hauste ot mult fort, li fers fu acerez.</l>
                <l xml:id="d001l1213" n="1144">Ses confenons fu blanc a or listez.</l>
                <l xml:id="d001l1214" n="1145">Monte ou cheval, mult fu ben acesmez.</l>
                <l xml:id="d001l1215" n="1146">Bien scembla prince de batailla adurez</l>
                <l xml:id="d001l1216" n="1147">qi de ses armes fu forment redotez.</l>
                <l xml:id="d001l1217" n="1148">Sor Velantif son cheval est montez.</l>
                <l xml:id="d001l1218" n="1149">A aute voiz li cons s'est escrïez:</l>
                <l xml:id="d001l1219" n="1150">"Or verai je qi sera mes privez."</l>
                <l xml:id="d001l1220" n="1151">Dïent Franzois, de cui il est amez,</l>
                <l xml:id="d001l1221" n="1152">qe par aus soit secoruz et gardez.</l>
                <lb/>
                <lb/>
                <p xml:id="d001l1222" style="font-weight:bold" n="">LXX</p>
                <lb/>
                <l xml:id="d001l1223" n="1153">Li cons Rollanz fu orguillos et fiers.</l>
                <l xml:id="d001l1224" n="1154">Joste lui fu ses compeing Oliviers;</l>
                <l xml:id="d001l1225" n="1155">vint i Gerins, si est venuz Gerers,</l>
                <l xml:id="d001l1226" n="1156">Otes li quns et li dus Berengers,</l>
                <l xml:id="d001l1227" n="1157">et fu Hunez qe li rois ot tant chiers,</l>
                <l xml:id="d001l1228" n="1158">si est venuz li Gascons Engelers;</l>
                <l xml:id="d001l1229" n="1159">Estoz de Lengres estot venuz primiers,</l>
                <l xml:id="d001l1230" n="1160">si fu l'arcivesqe, qi est pros et ligners.</l>
                <l xml:id="d001l1231" n="1161">"Je ne lairoiroie, por tot l'ors de Portiers,</l>
                <l xml:id="d001l1232" n="1162">qe hui cest jor ne soie carpentiers!</l>
                <l xml:id="d001l1233" n="1163">- Ne je, bau sire, ce dist li cons Gautiers.</l>
                <l xml:id="d001l1234" n="1164">Acoi vesrez mes cous grant et pleniers!</l>
                <l xml:id="d001l1235" n="1165">S'or nen aïe mon fer et mon acers,</l>
                <l xml:id="d001l1236" n="1166">ne pris mon cors vaillant quatre diners</l>
                <l xml:id="d001l1237" n="1167">se je n'aït Rollant, qi tant est bon guerers."</l>
                <l xml:id="d001l1238" n="1168">De lui secorre est il lor grant mestier.</l>
                <l xml:id="d001l1239" n="1169">Entr'als sunt bien vint mile chevaliers.</l>
                <lb/>
                <lb/>
                <p xml:id="d001l1240" style="font-weight:bold" n="">LXXI</p>
                <lb/>
                <l xml:id="d001l1241" n="1170">Li cons Rollant fu chevaliers esliz.</l>
                <l xml:id="d001l1242" n="1171">Dist a Gauter: "N'i serez mes cosiz.</l>
                <l xml:id="d001l1243" n="1172">Porprenez moi cez poiz et cez lariz:</l>
                <l xml:id="d001l1244" n="1173">n'est droiz qe perde li rois de seint Doniz."</l>
                <l xml:id="d001l1245" n="1174">Respont Gautiers, qi proz est et hardiz:</l>
                <l xml:id="d001l1246" n="1175">"Bien le doi faire, car je sui ses pleviz."</l>
                <l xml:id="d001l1247" n="1176">Lo destrier broce, si fist l'espié brandiz.</l>
                <l xml:id="d001l1248" n="1177">Enbuschés est soz son escu voutiz.</l>
                <l xml:id="d001l1249" n="1178">A deu cent homes est de Rollant partiz.</l>
                <l xml:id="d001l1250" n="1179">Montë ou tertre, un pui et un lariz:</l>
                <l xml:id="d001l1251" n="1180">n'en descendra por home qi soit viz</l>
                <l xml:id="d001l1252" n="1181">si avra trait set cent braz coleïz.</l>
                <l xml:id="d001l1253" n="1182">Uns rois paiens qi oit nom Amauriz</l>
                <l xml:id="d001l1254" n="1183">de Biterne ert sire pöesteïz.</l>
                <l xml:id="d001l1255" n="1184">Les jor les a toz detrencié et onciz</l>
                <l xml:id="d001l1256" n="1185">fors soul Gautiers, qi s'en est departiz,</l>
                <l xml:id="d001l1257" n="1186">qi a garant tint Rollant le marqiz.</l>
                <lb/>
                <lb/>
                <p xml:id="d001l1258" style="font-weight:bold" n="">LXXII</p>
                <lb/>
                <l xml:id="d001l1259" n="1187">Envers les porz prist li rois a paser.</l>
                <l xml:id="d001l1260" n="1188">L'angande font li dus Ogier li ber.</l>
                <l xml:id="d001l1261" n="1189">De l'autre part ne stuet il rien douter:</l>
                <l xml:id="d001l1262" n="1190">e por dereres, por les autres garder,</l>
                <l xml:id="d001l1263" n="1191">remest Rollant, qi mult fait a löer,</l>
                <l xml:id="d001l1264" n="1192">et Olivers et tot li doze per.</l>
                <l xml:id="d001l1265" n="1193">De cels de France i ot vint mil chevaler.</l>
                <l xml:id="d001l1266" n="1194">Bataile avront. Deus penx del delivrer!</l>
                <l xml:id="d001l1267" n="1195">Guenes lo set, qe Deus puist mal doner!</l>
                <l xml:id="d001l1268" n="1196">N'a tant de cuer qe s'en puist celer.</l>
                <lb/>
                <lb/>
                <p xml:id="d001l1269" style="font-weight:bold" n="">LXXIII</p>
                <lb/>
                <l xml:id="d001l1270" n="1197">Haut sunt li pui et li val tenebros,</l>
                <l xml:id="d001l1271" n="1198">les roches dures, et pui de grant auchor.</l>
                <l xml:id="d001l1272" n="1199">Franzois paserent les jor a grant dolor;</l>
                <l xml:id="d001l1273" n="1200">de quatre lieues oïsiez la nuit jor.</l>
                <l xml:id="d001l1274" n="1201">Quant il aprochent vers la Terre Major,</l>
                <l xml:id="d001l1275" n="1202">virent Gascoigne, la terre lor seignor.</l>
                <l xml:id="d001l1276" n="1203">Remenbre lor de fiez et des onor,</l>
                <l xml:id="d001l1277" n="1204">de lor enfanz et des gentis uxor.</l>
                <l xml:id="d001l1278" n="1205">N'i a celui qe de pitié nen plor.</l>
                <l xml:id="d001l1279" n="1206">Sor toz les autres a Karles grant dolor</l>
                <l xml:id="d001l1280" n="1207">c'as porz d'Espaigne a laisié son nevor.</l>
                <lb/>
                <lb/>
                <p xml:id="d001l1281" style="font-weight:bold" n="">LXXIV</p>
                <lb/>
                <l xml:id="d001l1282" n="1208">Li doze per sunt remés en Espaigne;</l>
                <l xml:id="d001l1283" n="1209">vint mile Franc avoit en lor compaigne.</l>
                <l xml:id="d001l1284" n="1210">N'i ont poor ne de morir desdaigne.</l>
                <l xml:id="d001l1285" n="1211">Li enperere s'en repara en France;</l>
                <l xml:id="d001l1286" n="1212">plore des oil, tire sa barbe blançe;</l>
                <l xml:id="d001l1287" n="1213">soz son mantel en fait sa conoisance.</l>
                <l xml:id="d001l1288" n="1214">De derier lui chevauche li dus Nayme,</l>
                <l xml:id="d001l1289" n="1215">si dist au roi: "De cui avez pesance?"</l>
                <l xml:id="d001l1290" n="1216">Charlles respont: "Tort as qi le demande!</l>
                <l xml:id="d001l1291" n="1217">Tel dolor ai, ne puis müer ne plange.</l>
                <l xml:id="d001l1292" n="1218">Por Guenes ert deserte tote France,</l>
                <l xml:id="d001l1293" n="1219">c'annuit me vint par l'avison d'un angle:</l>
                <l xml:id="d001l1294" n="1220">entre mes poinz me debrisoit ma lance.</l>
                <l xml:id="d001l1295" n="1221">Grant poor ai mes niés Rollant remaigne.</l>
                <l xml:id="d001l1296" n="1222">Deus! se jel pert, ja nen avrai escaigne."</l>
                <lb/>
                <lb/>
                <p xml:id="d001l1297" style="font-weight:bold" n="">LXXV</p>
                <lb/>
                <l xml:id="d001l1298" n="1223">Charlles li maines ne puet müer ne plor.</l>
                <l xml:id="d001l1299" n="1224">Vint mille Franc en ot mout grant dolor</l>
                <l xml:id="d001l1300" n="1225">et de Rollant mervellose poor.</l>
                <l xml:id="d001l1301" n="1226">Guenes li fel en a fet traïsor.</l>
                <l xml:id="d001l1302" n="1227">Dau roi paien a pris mout grant tresor,</l>
                <l xml:id="d001l1303" n="1228">or et argent, pailes et ciglator,</l>
                <l xml:id="d001l1304" n="1229">muls et camels, chevaus, lion et ors.</l>
                <l xml:id="d001l1305" n="1230">Marsille mande en Espaigne la flor:</l>
                <l xml:id="d001l1306" n="1231">contes et dus a mot grande fuisor.</l>
                <l xml:id="d001l1307" n="1232">Qatre cent mil i ascembla le jor.</l>
                <l xml:id="d001l1308" n="1233">En Saragoze fait soner tel freor</l>
                <l xml:id="d001l1309" n="1234">et Mahomet lever fus en auzor,</l>
                <l xml:id="d001l1310" n="1235">puis chevaucerent par mout grant freor</l>
                <l xml:id="d001l1311" n="1236">tertres et valees environ et entor.</l>
                <l xml:id="d001l1312" n="1237">De cels de France perent l'orïeflor,</l>
                <l xml:id="d001l1313" n="1238">la reregarde des doze pogneor.</l>
                <l xml:id="d001l1314" n="1239">Ne laeront pas bataille ni estor.</l>
                <lb/>
                <lb/>
                <p xml:id="d001l1315" style="font-weight:bold" n="">LXXVI</p>
                <lb/>
                <l xml:id="d001l1316" n="1240">Li niés Marsille li est venu devant,</l>
                <l xml:id="d001l1317" n="1241">sor un mulet un baston ensemant.</l>
                <l xml:id="d001l1318" n="1242">Son oncle apelle por mout bel contenant:</l>
                <l xml:id="d001l1319" n="1243">"Baus sire roïs, je vos ai servi tant,</l>
                <l xml:id="d001l1320" n="1244">s'en ai eü grant pienes et tormant,</l>
                <l xml:id="d001l1321" n="1245">faites batailles, ses vencuz esramant.</l>
                <l xml:id="d001l1322" n="1246">Un don vos qier: c'est le cors de Rollant.</l>
                <l xml:id="d001l1323" n="1247">Je l'ocirai a mon espi tranchant.</l>
                <l xml:id="d001l1324" n="1248">Se Mahomet me velt estre garant,</l>
                <l xml:id="d001l1325" n="1249">ja qiterai d'Espegne une partie grant</l>
                <l xml:id="d001l1326" n="1250">des les porz d'Aspre deci q'a Durestant.</l>
                <l xml:id="d001l1327" n="1251">La sera Charlles, Franc erent recreant.</l>
                <l xml:id="d001l1328" n="1252">N'arez mais guesre a tot vostre vivant."</l>
                <l xml:id="d001l1329" n="1253">Li rois Marsille en a doné son gant.</l>
                <lb/>
                <lb/>
                <p xml:id="d001l1330" style="font-weight:bold" n="">LXXVII</p>
                <lb/>
                <l xml:id="d001l1331" n="1254">Li niés Marsille tint lo gant en son pon.</l>
                <l xml:id="d001l1332" n="1255">Son oncle apelle par mout fiere raison:</l>
                <l xml:id="d001l1333" n="1256">"Beau sire rois, mout m'avez feit gent don.</l>
                <l xml:id="d001l1334" n="1257">Car m'eslisez onze de vos baron,</l>
                <l xml:id="d001l1335" n="1258">si combatrai as doçe compegnon!"</l>
                <l xml:id="d001l1336" n="1259">Tot primereins respondi Falsagon;</l>
                <l xml:id="d001l1337" n="1260">cil estoit frere au roi Marsilion:</l>
                <l xml:id="d001l1338" n="1261">"Beau sire niés, je et vos i eron.</l>
                <l xml:id="d001l1339" n="1262">Ceste bataille voirement la feron.</l>
                <l xml:id="d001l1340" n="1263">La reregarde de la grant ost Charllon,</l>
                <l xml:id="d001l1341" n="1264">tuit sunt jugié li doze compegnon."</l>
                <lb/>
                <lb/>
                <p xml:id="d001l1342" style="font-weight:bold" n="">LXXVIII</p>
                <lb/>
                <l xml:id="d001l1343" n="1265">Rois Corsablis i vint de l'autre part.</l>
                <l xml:id="d001l1344" n="1266">Barbarins est et mult de males art.</l>
                <l xml:id="d001l1345" n="1267">Cil a parlé a loi de fol musart;</l>
                <l xml:id="d001l1346" n="1268">per tot ses deus ne vel estre coart.</l>
                <l xml:id="d001l1347" n="1269">A tant ez vos Malprimes de Brigant:</l>
                <l xml:id="d001l1348" n="1270">plus vait a piez qe ne vole palart.</l>
                <l xml:id="d001l1349" n="1271">"Se truis Rollant, ne laserai nel mat!"</l>
                <lb/>
                <lb/>
                <p xml:id="d001l1350" style="font-weight:bold" n="">LXXIX</p>
                <lb/>
                <l xml:id="d001l1351" n="1272">Un Amoraive i ot de Balaguer;</l>
                <l xml:id="d001l1352" n="1273">cors a galart et lo vis bel et cler.</l>
                <l xml:id="d001l1353" n="1274">Puis qe il est sor son cheval corsier,</l>
                <l xml:id="d001l1354" n="1275">mot se fait fer de ses armes porter.</l>
                <l xml:id="d001l1355" n="1276">De vasalage fuit mot bien a löer.</l>
                <l xml:id="d001l1356" n="1277">Se cil fust cristïens, ben feïst a doter.</l>
                <l xml:id="d001l1357" n="1278">"En Rochivals voudrai mon cors guier;</l>
                <l xml:id="d001l1358" n="1279">se truis Rollant, vis non puet escaper,</l>
                <l xml:id="d001l1359" n="1280">et Olivers et tot li doze per.</l>
                <l xml:id="d001l1360" n="1281">Franzois et morunt, bien vel puis aficer.</l>
                <l xml:id="d001l1361" n="1282">Charlles li rois fait mout a redoter;</l>
                <l xml:id="d001l1362" n="1283">recreanz ert de la guesre mener.</l>
                <l xml:id="d001l1363" n="1284">Remanra vos Espagnë en qitier.</l>
                <l xml:id="d001l1364" n="1285">Encor avrons d'Espeigne le reignier."</l>
                <l xml:id="d001l1365" n="1286">Li rois Marsille mout l'en fait mercïer.</l>
                <lb/>
                <lb/>
                <p xml:id="d001l1366" style="font-weight:bold" n="">LXXX</p>
                <lb/>
                <l xml:id="d001l1367" n="1287">Un amiralt i ot de Barbureigne;</l>
                <l xml:id="d001l1368" n="1288">n'a plus felon en la terre d'Espeigne.</l>
                <l xml:id="d001l1369" n="1289">Ce dist au roi: "Unqes n' aiez reseigne.</l>
                <l xml:id="d001l1370" n="1290">En Rencivals guïerai ma compegne,</l>
                <l xml:id="d001l1371" n="1291">vint mille homes, ou escu ou enseigne.</l>
                <l xml:id="d001l1372" n="1292">Se truis Rollant, de mort li faz estregne.</l>
                <l xml:id="d001l1373" n="1293">François moront, s'en ert France bregne.</l>
                <l xml:id="d001l1374" n="1294">Jamais n'ert jor qe Karles ne s'en plegne."</l>
                <lb/>
                <lb/>
                <p xml:id="d001l1375" style="font-weight:bold" n="">LXXXI</p>
                <lb/>
                <l xml:id="d001l1376" n="1295">D'autre part est Torchis de Tortolose;</l>
                <l xml:id="d001l1377" n="1296">ce fu uns cons; sera la cité soule.</l>
                <l xml:id="d001l1378" n="1297">Grant demi pié a baee la gole!</l>
                <l xml:id="d001l1379" n="1298">Des cristïens vout faire tel denore.</l>
                <l xml:id="d001l1380" n="1299">Cil dist au roi: "Ne vos esmaiez ore!</l>
                <l xml:id="d001l1381" n="1300">Plus vaut Mahons qe seint Piere de Rome!</l>
                <l xml:id="d001l1382" n="1301">S'a lui serviez, l'onor dou camp avrome.</l>
                <l xml:id="d001l1383" n="1302">De mort n'avront garison par nul home!</l>
                <l xml:id="d001l1384" n="1303">Veez m'espee, qi mout est hon e alonge;</l>
                <l xml:id="d001l1385" n="1304">a Durendart je la metrai encontre;</l>
                <l xml:id="d001l1386" n="1305">asez orrez la queus ira des ore.</l>
                <l xml:id="d001l1387" n="1306">Franzois morunt. S'il a moi s'abandone,</l>
                <l xml:id="d001l1388" n="1307">Charlles li rois i avra et duel et honte;</l>
                <l xml:id="d001l1389" n="1308">jamais ou chief ne portera corone!"</l>
                <lb/>
                <lb/>
                <p xml:id="d001l1390" style="font-weight:bold" n="">LXXXII</p>
                <lb/>
                <l xml:id="d001l1391" n="1309">D'autre part est Estormis de Valterne.</l>
                <l xml:id="d001l1392" n="1310">Sarazins ert, riches hom en sa terre.</l>
                <l xml:id="d001l1393" n="1311">Devant les autres s'escrie en la presse:</l>
                <l xml:id="d001l1394" n="1312">"En Ronchivals irai l'orguel desfere.</l>
                <l xml:id="d001l1395" n="1313">Se truis Rollant, n'en portera la teste,</l>
                <l xml:id="d001l1396" n="1314">ne Olivers qi les autres chaele.</l>
                <l xml:id="d001l1397" n="1315">Li doze pers sunt hui torné a perde.</l>
                <l xml:id="d001l1398" n="1316">Des bons vasaus avra Charlon soferte."</l>
                <lb/>
                <lb/>
                <p xml:id="d001l1399" style="font-weight:bold" n="">LXXXIII</p>
                <lb/>
                <l xml:id="d001l1400" n="1317">D'autre part est uns paiens Estorgant</l>
                <l xml:id="d001l1401" n="1318">et ses compeing i est qi oit nom Estramant.</l>
                <l xml:id="d001l1402" n="1319">Cil sunt felon, traitor et soduiant.</l>
                <l xml:id="d001l1403" n="1320">Ce dist Marsille: "Seignor, venez avant!</l>
                <l xml:id="d001l1404" n="1321">En Roncivals irez as porz pasant,</l>
                <l xml:id="d001l1405" n="1322">si aiderez a condure ma jant.</l>
                <l xml:id="d001l1406" n="1323">- Volutiers, sire, tot a vostre comant.</l>
                <l xml:id="d001l1407" n="1324">Je vel aler por les rens semoiant.</l>
                <l xml:id="d001l1408" n="1325">Nos asairons Olivers et Rollant.</l>
                <l xml:id="d001l1409" n="1326">Li doze per n'avront de mort garant,</l>
                <l xml:id="d001l1410" n="1327">car nos espiés bones sunt et trachant.</l>
                <l xml:id="d001l1411" n="1328">Nos les ferons vermelles de lor sanc.</l>
                <l xml:id="d001l1412" n="1329">Terre Major vos metrons en presant.</l>
                <l xml:id="d001l1413" n="1330">Venez i, rois! Vos l'arez voiremant.</l>
                <l xml:id="d001l1414" n="1331">L'enperaor vos rendrons recreant."</l>
                <lb/>
                <lb/>
                <p xml:id="d001l1415" style="font-weight:bold" n="">LXXXIV</p>
                <lb/>
                <l xml:id="d001l1416" n="1332">Corantz i vint Margariç de Sebie.</l>
                <l xml:id="d001l1417" n="1333">Cil tient la terre deci en Samarie.</l>
                <l xml:id="d001l1418" n="1334">N'i a paien de tel chivalarie.</l>
                <l xml:id="d001l1419" n="1335">Por sa bauté dames li sunt amie;</l>
                <l xml:id="d001l1420" n="1336">feme nel voit li els ne li clarie;</l>
                <l xml:id="d001l1421" n="1337">ou velle o non, talant a q'ele rie.</l>
                <l xml:id="d001l1422" n="1338">En la grant presse son les autres s'escrie.</l>
                <l xml:id="d001l1423" n="1339">Ce dist au roi: "Ne vos esmaiez mie!</l>
                <l xml:id="d001l1424" n="1340">En Ronchivaus Rollant vuel qe l'ocie,</l>
                <l xml:id="d001l1425" n="1341">ne Oliver n'en portera la vie.</l>
                <l xml:id="d001l1426" n="1342">Les doze per sunt remés a martire.</l>
                <l xml:id="d001l1427" n="1343">Veez me espee qi d'or est enhaltie:</l>
                <l xml:id="d001l1428" n="1344">tramist la eiror li amirals d'Ongrie.</l>
                <l xml:id="d001l1429" n="1345">Je vos plevis qe ert en sanc bagnie</l>
                <l xml:id="d001l1430" n="1346">Charlles li maines a la barbe florie!</l>
                <l xml:id="d001l1431" n="1347">Ja n'ert meis jor q'i n'en ait dolosie,</l>
                <l xml:id="d001l1432" n="1348">ne ja por lui nen ert gaje bailie.</l>
                <l xml:id="d001l1433" n="1349">Jusc'a un an avrons France seisie.</l>
                <l xml:id="d001l1434" n="1350">Gesir porons ou borc de Seint Denise."</l>
                <l xml:id="d001l1435" n="1351">Li rois meïsme durement l'en mercie.</l>
                <lb/>
                <lb/>
                <p xml:id="d001l1436" style="font-weight:bold" n="">LXXXV</p>
                <lb/>
                <l xml:id="d001l1437" n="1352">De l'autre part est Cornuble de Mont Nigre.</l>
                <l xml:id="d001l1438" n="1353">Jusc'a la terre li chevels li ventrie.</l>
                <l xml:id="d001l1439" n="1354">Gregnor fais porte...</l>
                <l xml:id="d001l1440" n="1355">Ne croi pas troi mulet portasent la moitie.</l>
                <l xml:id="d001l1441" n="1356">Li bon chamel gisent en sa contrie;</l>
                <l xml:id="d001l1442" n="1357">solauz n'i luist ni erbe n'i vergie;</l>
                <l xml:id="d001l1443" n="1358">rosee n'i puet crostre ne pluvie n'i qiet mie.</l>
                <l xml:id="d001l1444" n="1359">Dïent paien diable n'i crient mie.</l>
                <l xml:id="d001l1445" n="1360">Ce dist Cornuble: "Ma bon espee ai ceinte.</l>
                <l xml:id="d001l1446" n="1361">En Roncivals irai merveilles rendre.</l>
                <l xml:id="d001l1447" n="1362">Se truis Rollant, por mal me dis d'atendre;</l>
                <l xml:id="d001l1448" n="1363">se ne l'asail donc ne veil meis atendre.</l>
                <l xml:id="d001l1449" n="1364">Conquistrai Durendal qe de la moie est membre.</l>
                <l xml:id="d001l1450" n="1365">François morunt; ne se porunt defendre."</l>
                <lb/>
                <lb/>
                <p xml:id="d001l1451" style="font-weight:bold" n="">LXXXVI</p>
                <lb/>
                <l xml:id="d001l1452" n="1366">A icest mot li doze per s'arment.</l>
                <l xml:id="d001l1453" n="1367">Set cent mil Saracin encontre als ajosterent</l>
                <l xml:id="d001l1454" n="1368">qi de bataille s'argüent et asterent.</l>
                <l xml:id="d001l1455" n="1369">Desor un sab s'adobent et coreent.</l>
                <lb/>
                <lb/>
                <p xml:id="d001l1456" style="font-weight:bold" n="">LXXXVII</p>
                <lb/>
                <l xml:id="d001l1457" n="1370">Paien s'adobent ou aubers saracis;</l>
                <l xml:id="d001l1458" n="1371">tot li plusor en sunt doblé treslis.</l>
                <l xml:id="d001l1459" n="1372">Lacent les eumes mot bons et costantis;</l>
                <l xml:id="d001l1460" n="1373">ceignent espees de l'acer veneneis</l>
                <l xml:id="d001l1461" n="1374">et confenons blans et blos et verdois.</l>
                <l xml:id="d001l1462" n="1375">Laisent les muls et toz les palefreis.</l>
                <l xml:id="d001l1463" n="1376">Es chevaus montent, si chevauchent estris.</l>
                <l xml:id="d001l1464" n="1377">Cler est li jor, li solauz est esclaris;</l>
                <l xml:id="d001l1465" n="1378">n'ot garniment qi ne soit resplendis.</l>
                <l xml:id="d001l1466" n="1379">Sonent mil graille por els faire ardis.</l>
                <l xml:id="d001l1467" n="1380">Granz fu la noisse, si l'oïrent Francis.</l>
                <l xml:id="d001l1468" n="1381">Dist Olivers: "Compeing Rollant, oïs:</l>
                <l xml:id="d001l1469" n="1382">Bataille arons, ce croi, de Saracins."</l>
                <l xml:id="d001l1470" n="1383">Respont Rollant: "Deus nos en soit amis!</l>
                <l xml:id="d001l1471" n="1384">Por son seignor doit hon estre penis</l>
                <l xml:id="d001l1472" n="1385">et endurer grant calt et grant fris,</l>
                <l xml:id="d001l1473" n="1386">s'en doit mult bien son cors avoir de pris.</l>
                <l xml:id="d001l1474" n="1387">Or gart chascuns qe grans cols a desplis.</l>
                <l xml:id="d001l1475" n="1388">Male canzons nen soit dites ne oïs!</l>
                <l xml:id="d001l1476" n="1389">Paien ont tort, si com il m'est avis.</l>
                <l xml:id="d001l1477" n="1390">Mavais exemple n'en doit estre enpris."</l>
                <lb/>
                <lb/>
                <p xml:id="d001l1478" style="font-weight:bold" n="">LXXXVIII</p>
                <lb/>
                <l xml:id="d001l1479" n="1391">Olivers est montez sor un pui alcior.</l>
                <l xml:id="d001l1480" n="1392">Garde sor destre par mi un val erbor;</l>
                <l xml:id="d001l1481" n="1393">il veit venir cele jent paienor,</l>
                <l xml:id="d001l1482" n="1394">si'n apela Rollant le pugneor.</l>
                <l xml:id="d001l1483" n="1395">"Devers Espegne voi venir tel bondor,</l>
                <l xml:id="d001l1484" n="1396">desoz paiens tant destrier coreor!</l>
                <l xml:id="d001l1485" n="1397">Icil feront as cristïens dolor.</l>
                <l xml:id="d001l1486" n="1398">Guenes li fel en a fait traïsor,</l>
                <l xml:id="d001l1487" n="1399">q'il nos juja devant l'enperaor.</l>
                <l xml:id="d001l1488" n="1400">- Tais, Olivers, respont Rollant le jor.</l>
                <l xml:id="d001l1489" n="1401">Mes prestastre est; ne vel c'ain desenor."</l>
                <lb/>
                <lb/>
                <p xml:id="d001l1490" style="font-weight:bold" n="">LXXXIX</p>
                <lb/>
                <l xml:id="d001l1491" n="1402">Olivers est desor un pui montez.</l>
                <l xml:id="d001l1492" n="1403">Bien esgarda d'Espaigne les nüez;</l>
                <l xml:id="d001l1493" n="1404">vit Saracins qi tant sunt ascemblez.</l>
                <l xml:id="d001l1494" n="1405">Luisont cil eume qi a or sunt gemez</l>
                <l xml:id="d001l1495" n="1406">et cil escu et cil auberc safrez.</l>
                <l xml:id="d001l1496" n="1407">Celes eschiles ne puet nus acontez!</l>
                <l xml:id="d001l1497" n="1408">"Tant en i a, toz en sui abosmez."</l>
                <l xml:id="d001l1498" n="1409">Plus tost q'il poit dou pui est avalez.</l>
                <l xml:id="d001l1499" n="1410">Vint as François, devant toz l'a contez.</l>
                <lb/>
                <lb/>
                <p xml:id="d001l1500" style="font-weight:bold" n="">XC</p>
                <lb/>
                <l xml:id="d001l1501" n="1411">Dist Olivers: "Or ai paiens veüz;</l>
                <l xml:id="d001l1502" n="1412">onqes enscemble cristïens n'en vit pluz.</l>
                <l xml:id="d001l1503" n="1413">Cil devant sunt cent millë o escuz;</l>
                <l xml:id="d001l1504" n="1414">eumes ont clers et blans osberc vestuz,</l>
                <l xml:id="d001l1505" n="1415">droites les astes ou bons espiez moluz.</l>
                <l xml:id="d001l1506" n="1416">Bataile avrons, onqes mas tel vit nuz.</l>
                <l xml:id="d001l1507" n="1417">Seignor François, de Deo aiez vertuz!</l>
                <l xml:id="d001l1508" n="1418">El camp estez qe non soiez vancuz!"</l>
                <l xml:id="d001l1509" n="1419">Respont Rollant: "De da ait qel refuz.</l>
                <l xml:id="d001l1510" n="1420">Ja por morir ne vos i faudra nuz!"</l>
                <l xml:id="d001l1511" n="1421">Ce dist Rollant: "Deus li granz nus aiuz!"</l>
                <lb/>
                <lb/>
                <p xml:id="d001l1512" style="font-weight:bold" n="">XCI</p>
                <lb/>
                <l xml:id="d001l1513" n="1422">Dist Oliver: "Paien ont grant esfor.</l>
                <l xml:id="d001l1514" n="1423">De nos François me scembla mult pouc avor.</l>
                <l xml:id="d001l1515" n="1424">Conpeing Rollant, car sonez vostre cor!</l>
                <l xml:id="d001l1516" n="1425">Quant l'ora Charlles, retornera alor."</l>
                <l xml:id="d001l1517" n="1426">Respont Rollant: "Trop fous seroie lor!</l>
                <l xml:id="d001l1518" n="1427">En douce France en perdroie m'onor.</l>
                <l xml:id="d001l1519" n="1428">Ainz i ferai grans cous de Durendor;</l>
                <l xml:id="d001l1520" n="1429">sanglanz en ert li brans deci a l'or.</l>
                <l xml:id="d001l1521" n="1430">Felon paien mal montera as por;</l>
                <l xml:id="d001l1522" n="1431">ge vos plevis, toz sunt jugé a mort!"</l>
                <lb/>
                <lb/>
                <p xml:id="d001l1523" style="font-weight:bold" n="">XCII</p>
                <lb/>
                <l xml:id="d001l1524" n="1432">"Conpeing Rollant, car sonez l'olifant,</l>
                <l xml:id="d001l1525" n="1433">si l'orra Charlles qi est as poz pasant.</l>
                <l xml:id="d001l1526" n="1434">Je vos plevis q'il tornera esrant.</l>
                <l xml:id="d001l1527" n="1435">- Ne place Deu, ce li respont Rollant,</l>
                <l xml:id="d001l1528" n="1436">qe ja un jor por home m'espavant,</l>
                <l xml:id="d001l1529" n="1437">ne por paiens ne vel estre cornant.</l>
                <l xml:id="d001l1530" n="1438">Ja n'en aront reprocie mi parant.</l>
                <l xml:id="d001l1531" n="1439">Quant je serai en la bataille grant,</l>
                <l xml:id="d001l1532" n="1440">je i ferai mil cols et plus de zant.</l>
                <l xml:id="d001l1533" n="1441">De Durendart l'acer verai sanglant.</l>
                <l xml:id="d001l1534" n="1442">François feront, se Deu plait, ensemant.</l>
                <l xml:id="d001l1535" n="1443">Ja cil d'Espeigne de mort n'aront garant."</l>
                <lb/>
                <lb/>
                <p xml:id="d001l1536" style="font-weight:bold" n="">XCIII</p>
                <lb/>
                <l xml:id="d001l1537" n="1444">"Conpeing Rollant, car sonez la menee,</l>
                <l xml:id="d001l1538" n="1445">si l'orra Karle de France l'alosee."</l>
                <l xml:id="d001l1539" n="1446">Respont Rollant: "Ne plaçe Deu lo pere</l>
                <l xml:id="d001l1540" n="1447">ne Marïen, la söe douce mere,</l>
                <l xml:id="d001l1541" n="1448">qe por paiens perde mon los deriere.</l>
                <l xml:id="d001l1542" n="1449">Ainz i ferai de Durendal ma spee;</l>
                <l xml:id="d001l1543" n="1450">jusq'a mes poinz en ert ensanglentee.</l>
                <l xml:id="d001l1544" n="1451">Felon paien tant mar font ascemblee.</l>
                <l xml:id="d001l1545" n="1452">Meus vuel morir qe France en soit blasmee!"</l>
                <lb/>
                <lb/>
                <p xml:id="d001l1546" style="font-weight:bold" n="">XCIV</p>
                <lb/>
                <l xml:id="d001l1547" n="1453">Dist Oliver: "De ce ne sa je blasme,</l>
                <l xml:id="d001l1548" n="1454">car veü ai les Saraçins d'Erable.</l>
                <l xml:id="d001l1549" n="1455">Vestu en sunt li val et la montaigne</l>
                <l xml:id="d001l1550" n="1456">et li lariz et trestote la pleigne.</l>
                <l xml:id="d001l1551" n="1457">Grant sunt les oz de cele gent estreigne</l>
                <l xml:id="d001l1552" n="1458">et nos avons petite compeigne.</l>
                <l xml:id="d001l1553" n="1459">Sonez li cor, si l'osra Karlemeine!"</l>
                <l xml:id="d001l1554" n="1460">Respont Rollant: "Mes corage ne cange.</l>
                <l xml:id="d001l1555" n="1461">Ne place Deu ne a seint ne a seinte</l>
                <l xml:id="d001l1556" n="1462">qe ja por moi perde sa valor France!</l>
                <l xml:id="d001l1557" n="1463">Enz i ferai de mon espié demeine;</l>
                <l xml:id="d001l1558" n="1464">por ben ferir l'enperere nus ame."</l>
                <lb/>
                <lb/>
                <p xml:id="d001l1559" style="font-weight:bold" n="">XCV</p>
                <lb/>
                <l xml:id="d001l1560" n="1465">Rollant est proz et Oliver est sage.</l>
                <l xml:id="d001l1561" n="1466">Ambedui ont mult tres grant vasalage.</l>
                <l xml:id="d001l1562" n="1467">Puis qe il sunt as armes sance faille,</l>
                <l xml:id="d001l1563" n="1468">ja por morir n'esciverunt bataille.</l>
                <l xml:id="d001l1564" n="1469">Preu sunt li conte et de mult grant bernage;</l>
                <l xml:id="d001l1565" n="1470">paiene gent a grant tort se travaille.</l>
                <l xml:id="d001l1566" n="1471">Dist Oliver: "Ci n'a mester tenzaille!</l>
                <l xml:id="d001l1567" n="1472">Cist nos sunt pres; trop nos est a lonz Çarlle.</l>
                <l xml:id="d001l1568" n="1473">Vostre olifant corner ne le degnaste.</l>
                <l xml:id="d001l1569" n="1474">S'i fust li rois, n'i eüsem daumage.</l>
                <l xml:id="d001l1570" n="1475">Gardez amont ça devers les porz d'Aspre;</l>
                <l xml:id="d001l1571" n="1476">veoir pöez de lance a reregarde.</l>
                <l xml:id="d001l1572" n="1477">Qi cest nos fist, jamais n'en fa cil autre."</l>
                <l xml:id="d001l1573" n="1478">Respont Rollant: "Ne dire tel outrage!</l>
                <l xml:id="d001l1574" n="1479">Mal soit dou cuer qi e ou ventre coarde!</l>
                <l xml:id="d001l1575" n="1480">Nos remanrons a estal en la place!</l>
                <l xml:id="d001l1576" n="1481">Por nos serons et li coup et li caple!</l>
                <lb/>
                <lb/>
                <p xml:id="d001l1577" style="font-weight:bold" n="">XCVI</p>
                <lb/>
                <l xml:id="d001l1578" n="1482">Quant voit Rollant la bataille sera,</l>
                <l xml:id="d001l1579" n="1483">plus fierement c'uns lions s'acresca.</l>
                <l xml:id="d001l1580" n="1484">Franzois escrie, Oliver apela:</l>
                <l xml:id="d001l1581" n="1485">"Sire compeing, amis, traiez vos za!</l>
                <l xml:id="d001l1582" n="1486">Li enperere qi ici nos lassa,</l>
                <l xml:id="d001l1583" n="1487">men esciant, ce croi nos secora.</l>
                <l xml:id="d001l1584" n="1488">Por son seignor qi se travalera,</l>
                <l xml:id="d001l1585" n="1489">je vus creant, bon loier en avra,</l>
                <l xml:id="d001l1586" n="1490">sel doit on faire, de zo ne dotez ja!</l>
                <l xml:id="d001l1587" n="1491">Fer da la lance et je de Durenda,</l>
                <l xml:id="d001l1588" n="1492">ma bone espee qe li rois me dona!</l>
                <l xml:id="d001l1589" n="1493">Se je i mur, meillor vasal l'avra.</l>
                <l xml:id="d001l1590" n="1494">D'un vasal noble ceste espee fu ja."</l>
                <lb/>
                <lb/>
                <p xml:id="d001l1591" style="font-weight:bold" n="">XCVII</p>
                <lb/>
                <l xml:id="d001l1592" n="1495">D'autre part est l'arcivesqe Turpis.</l>
                <l xml:id="d001l1593" n="1496">Son cheval broche, monte sor un laris.</l>
                <l xml:id="d001l1594" n="1497">François apele, un soul mot lor agris:</l>
                <l xml:id="d001l1595" n="1498">"Seignor baron, Charlles nos lasse cis.</l>
                <l xml:id="d001l1596" n="1499">Por nostre roi devons ben morir vis;</l>
                <l xml:id="d001l1597" n="1500">as cristïens devons estre aidis.</l>
                <l xml:id="d001l1598" n="1501">Bataille avrons, de ce sui je ben fis,</l>
                <l xml:id="d001l1599" n="1502">car a vos els veez les Saraçins.</l>
                <l xml:id="d001l1600" n="1503">Clamez vos copes, si clamez Deu mercis!</l>
                <l xml:id="d001l1601" n="1504">Asolvirai vos por vos armes garis.</l>
                <l xml:id="d001l1602" n="1505">Se vos morez, si i serez martyrs,</l>
                <l xml:id="d001l1603" n="1506">se en irez a joie en paradis."</l>
                <l xml:id="d001l1604" n="1507">François descendent, si sunt a terre mis.</l>
                <l xml:id="d001l1605" n="1508">Dist l'arcivesqe: "De Dé vos beneïs."</l>
                <l xml:id="d001l1606" n="1509">Por penitence lor comant a ferirs.</l>
                <lb/>
                <lb/>
                <p xml:id="d001l1607" style="font-weight:bold" n="">XCVIII</p>
                <lb/>
                <l xml:id="d001l1608" n="1510">François se levent, si se misent en piez;</l>
                <l xml:id="d001l1609" n="1511">bien sunt asols, qite de lor pechiez.</l>
                <l xml:id="d001l1610" n="1512">Li arcivesqe de Deu les a seurez.</l>
                <l xml:id="d001l1611" n="1513">Puis monterent es chevaus abrvez.</l>
                <l xml:id="d001l1612" n="1514">Atornent soi com chevalier membrez,</l>
                <l xml:id="d001l1613" n="1515">et de bataille furent bien atornez.</l>
                <l xml:id="d001l1614" n="1516">"Segnor baron, un petit escoutez</l>
                <l xml:id="d001l1615" n="1517">de Guenellon qi ci nos a livrez.</l>
                <l xml:id="d001l1616" n="1518">Pris en a le loier, sachez por veritez!</l>
                <l xml:id="d001l1617" n="1519">Aÿ! sire enperere, comment nos vengerez</l>
                <l xml:id="d001l1618" n="1520">dou roi Marsille qi nos a comparez?</l>
                <l xml:id="d001l1619" n="1521">Esleger nos estuet as bons brans acerez."</l>
                <lb/>
                <lb/>
                <p xml:id="d001l1620" style="font-weight:bold" n="">XCIX</p>
                <lb/>
                <l xml:id="d001l1621" n="1522">Es porz d'Espegne s'en est entrez Rollant</l>
                <l xml:id="d001l1622" n="1523">sor Velantif son bon cheval corant.</l>
                <l xml:id="d001l1623" n="1524">Li arcivesqe de Deu les va seignant,</l>
                <l xml:id="d001l1624" n="1525">puis sunt monté en lor destrier corant.</l>
                <l xml:id="d001l1625" n="1526">Adobent soi com chevalier vaillant</l>
                <l xml:id="d001l1626" n="1527">et de bataille fisent mout bon scemblant.</l>
                <l xml:id="d001l1627" n="1528">Rollant porte ses armes; mult li sunt avinant.</l>
                <l xml:id="d001l1628" n="1529">Et son espié va li ber balliant;</l>
                <l xml:id="d001l1629" n="1530">contre lo ciel vait mout bien torniant.</l>
                <l xml:id="d001l1630" n="1531">Fermé i a un confenon luisant.</l>
                <l xml:id="d001l1631" n="1532">Cors a gaillart, lo vis cler et riant.</l>
                <l xml:id="d001l1632" n="1533">Si compeignon aprés li vont siguant.</l>
                <lb/>
                <lb/>
                <p xml:id="d001l1633" style="font-weight:bold" n="">C</p>
                <lb/>
                <l xml:id="d001l1634" n="1534">Dist Olivers: "Je ai paiens veüz;</l>
                <l xml:id="d001l1635" n="1535">nus hom de car onqes n'en vit pluz.</l>
                <l xml:id="d001l1636" n="1536">El primier chief a ben cent mille escuz,</l>
                <l xml:id="d001l1637" n="1537">eumes laciez et blans aubers vestuz,</l>
                <l xml:id="d001l1638" n="1538">les lances roides, les forz espiez moluz.</l>
                <l xml:id="d001l1639" n="1539">Seignor François, de Deu aiez vertuz!</l>
                <l xml:id="d001l1640" n="1540">El camp estez qe non soiez vencuz!"</l>
                <l xml:id="d001l1641" n="1541">Et cil respondent: "Ne soiez esperduz!</l>
                <l xml:id="d001l1642" n="1542">Ja por morir ne vos i faudra nuz!"</l>
                <lb/>
                <lb/>
                <p xml:id="d001l1643" style="font-weight:bold" n="">CI</p>
                <lb/>
                <l xml:id="d001l1644" n="1543">Dist Olivers, li gentius et li ber:</l>
                <l xml:id="d001l1645" n="1544">"Sire compeing, plaist vos escouter?</l>
                <l xml:id="d001l1646" n="1545">Se tuit les autre les voloient otrïer,</l>
                <l xml:id="d001l1647" n="1546">sus en l'angarde vos convent a monter</l>
                <l xml:id="d001l1648" n="1547">por les grant oz Marsilion mirer -</l>
                <l xml:id="d001l1649" n="1548">por cel Seignor qi tot a a sauvier,</l>
                <l xml:id="d001l1650" n="1549">lo bruel des lances ne puet nus hom esmer -,</l>
                <l xml:id="d001l1651" n="1550">e je ferai vos François ajoster</l>
                <l xml:id="d001l1652" n="1551">et cez batailles rengier et ordener."</l>
                <l xml:id="d001l1653" n="1552">Respont Rollant: "Nel qier a refuser.</l>
                <l xml:id="d001l1654" n="1553">Guenes li cons nos a fait mout pener.</l>
                <l xml:id="d001l1655" n="1554">Mais por celui qi tot a a juger,</l>
                <l xml:id="d001l1656" n="1555">mout durement li qier guesredoner.</l>
                <l xml:id="d001l1657" n="1556">A trois roncins je lo ferai traïnier."</l>
                <l xml:id="d001l1658" n="1557">Aprés cest mot font la messe canter;</l>
                <l xml:id="d001l1659" n="1558">li cons Rollant la i vait por escouter.</l>
                <lb/>
                <lb/>
                <p xml:id="d001l1660" style="font-weight:bold" n="">CII</p>
                <lb/>
                <l xml:id="d001l1661" n="1559">Quant ot Karles sa grant ost devisee,</l>
                <l xml:id="d001l1662" n="1560">vers douce France a sa gent retornee.</l>
                <l xml:id="d001l1663" n="1561">La reregarde a Rollant comandee,</l>
                <l xml:id="d001l1664" n="1562">et cil la fist, ne fu pas refusee,</l>
                <l xml:id="d001l1665" n="1563">a vint mil homes de France la loee.</l>
                <l xml:id="d001l1666" n="1564">Va s'en la nuiz, si est l'aube crevee;</l>
                <l xml:id="d001l1667" n="1565">beaus est li jor, clere est la maitinee;</l>
                <l xml:id="d001l1668" n="1566">li solauz lieve qi abat la rosee;</l>
                <l xml:id="d001l1669" n="1567">cil ousel cantent por mi cele ramee.</l>
                <l xml:id="d001l1670" n="1568">L'arcivesqe ber a la mese cantee;</l>
                <l xml:id="d001l1671" n="1569">li cons Rollant l'a de cuer escutee.</l>
                <l xml:id="d001l1672" n="1570">D'une once d'or l'a li cons honoree;</l>
                <l xml:id="d001l1673" n="1571">sena son chief, s'a l'imaige aoree;</l>
                <l xml:id="d001l1674" n="1572">ist dou mostier, s'a sa corpe clamee;</l>
                <l xml:id="d001l1675" n="1573">Vint au peron, si demande s'espee;</l>
                <l xml:id="d001l1676" n="1574">cil li aporte cui il l'ot comandee.</l>
                <l xml:id="d001l1677" n="1575">Et cil la ceinst q'en dona grant colee;</l>
                <l xml:id="d001l1678" n="1576">a maint paien sera anqi privee.</l>
                <l xml:id="d001l1679" n="1577">Sor Velantif a la trape trifee</l>
                <l xml:id="d001l1680" n="1578">salli li cons, sanz nulle demoree;</l>
                <l xml:id="d001l1681" n="1579">pase avant outre a l'angarde montee.</l>
                <l xml:id="d001l1682" n="1580">Sor son vert eume a la teste inclinee;</l>
                <l xml:id="d001l1683" n="1581">a son piz sere sa grant targe roee;</l>
                <l xml:id="d001l1684" n="1582">vit des paiens mout grandë aünee:</l>
                <l xml:id="d001l1685" n="1583">sisante mille a la primere hee.</l>
                <l xml:id="d001l1686" n="1584">Por qatre liues ont prise la valee.</l>
                <l xml:id="d001l1687" n="1585">Il les maudist de la Virge honoree:</l>
                <l xml:id="d001l1688" n="1586">"Deus, dist Rollant, qi feïs mer salee,</l>
                <l xml:id="d001l1689" n="1587">men esïent, ma mort i est juree."</l>
                <lb/>
                <lb/>
                <p xml:id="d001l1690" style="font-weight:bold" n="">CIII</p>
                <lb/>
                <l xml:id="d001l1691" n="1588">Li cons Rollant fu en l'angarde en son;</l>
                <l xml:id="d001l1692" n="1589">vit en cel ost meint Sarazin felon.</l>
                <l xml:id="d001l1693" n="1590">Grant quatre lieues, qe de si lo set hon,</l>
                <l xml:id="d001l1694" n="1591">orent porpris entor et environ,</l>
                <l xml:id="d001l1695" n="1592">el primer chief le roi Marsilion.</l>
                <l xml:id="d001l1696" n="1593">Bien le conuit Rollant, li niés Charllon,</l>
                <l xml:id="d001l1697" n="1594">as garniment q'il porte et au dragon.</l>
                <l xml:id="d001l1698" n="1595">A une lieue erent ja li gloton;</l>
                <l xml:id="d001l1699" n="1596">ja porprenent les terres environ,</l>
                <l xml:id="d001l1700" n="1597">quant li niés Charlle comença so orison:</l>
                <l xml:id="d001l1701" n="1598">"Deus, dist li cons, por ton santisme non</l>
                <l xml:id="d001l1702" n="1599">qi en la Virge presis anocion,</l>
                <l xml:id="d001l1703" n="1600">seint Danïel garisis dou lion</l>
                <l xml:id="d001l1704" n="1601">e seint Jonas dou ventre dou peson,</l>
                <l xml:id="d001l1705" n="1602">de mort a vie suscitas Lazeron,</l>
                <l xml:id="d001l1706" n="1603">et seint Pere pousas en Pré Noiron,</l>
                <l xml:id="d001l1707" n="1604">et convertis seint Pol son compeignon</l>
                <l xml:id="d001l1708" n="1605">por pecheors venis a garison,</l>
                <l xml:id="d001l1709" n="1606">et Susane garis de faus reston,</l>
                <l xml:id="d001l1710" n="1607">la Maudelene feïstes lo perdon,</l>
                <l xml:id="d001l1711" n="1608">saut a ses piez se coucha a bandon -</l>
                <l xml:id="d001l1712" n="1609">merci reqist par bona entencion;</l>
                <l xml:id="d001l1713" n="1610">tu le feïs gente remission -</l>
                <l xml:id="d001l1714" n="1611">totes ses pechiez perdonas as lairon</l>
                <l xml:id="d001l1715" n="1612">quant te pendit li traïtor felon;</l>
                <l xml:id="d001l1716" n="1613">si voirement com nos ben lo creon,</l>
                <l xml:id="d001l1717" n="1614">veingier me laisse dou conte Guenellon."</l>
                <l xml:id="d001l1718" n="1615">A cez paroles descendi li frans hon.</l>
                <lb/>
                <lb/>
                <p xml:id="d001l1719" style="font-weight:bold" n="">CIV</p>
                <lb/>
                <l xml:id="d001l1720" n="1616">Li cons Rollant a so orison finee.</l>
                <l xml:id="d001l1721" n="1617">L'aigue dou cuer li est es els montee;</l>
                <l xml:id="d001l1722" n="1618">aval la face li est clere colee.</l>
                <l xml:id="d001l1723" n="1619">Vers douce France a la reisne astee.</l>
                <l xml:id="d001l1724" n="1620">Droit a son tref a sa voie tornee</l>
                <l xml:id="d001l1725" n="1621">et vit François qi s'arment par la pree.</l>
                <l xml:id="d001l1726" n="1622">Vint mil furent a enseigne tornee.</l>
                <l xml:id="d001l1727" n="1623">"Franc, dist Rollant, bone gent honoree,</l>
                <l xml:id="d001l1728" n="1624">sor totes autres cremue et redotee,</l>
                <l xml:id="d001l1729" n="1625">com vos voi de seignor esgaree!</l>
                <l xml:id="d001l1730" n="1626">Vendu i somes par male destinee!</l>
                <l xml:id="d001l1731" n="1627">La traïson ne puet estre celee;</l>
                <l xml:id="d001l1732" n="1628">com qierement sera guesredonee;</l>
                <l xml:id="d001l1733" n="1629">bataille en ert plenë et aduree.</l>
                <l xml:id="d001l1734" n="1630">Jamais por home n'ert si pesanz pensee.</l>
                <l xml:id="d001l1735" n="1631">Dieus! c'or nel sent l'ost qi s'en est alee!</l>
                <l xml:id="d001l1736" n="1632">Mar i entrassent ceste gent desfaee!</l>
                <l xml:id="d001l1737" n="1633">Se plaist Jesu qi la m'a commencee,</l>
                <l xml:id="d001l1738" n="1634">l'arma dou cors qi Deus m'i a donee,</l>
                <l xml:id="d001l1739" n="1635">anz q'ele soit de mon cors desevree,</l>
                <l xml:id="d001l1740" n="1636">i ferai tant de Durendal ma spee,</l>
                <l xml:id="d001l1741" n="1637">deci c'au poing sera ensanglentee.</l>
                <l xml:id="d001l1742" n="1638">Aprés ma mort en ert France doutee."</l>
                <lb/>
                <lb/>
                <p xml:id="d001l1743" style="font-weight:bold" n="">CV</p>
                <lb/>
                <l xml:id="d001l1744" n="1639">Li cons Rollant descent dou pui aval</l>
                <l xml:id="d001l1745" n="1640">en mi la presse des François ou est engal.</l>
                <l xml:id="d001l1746" n="1641">Donqes lor conte dou jonal angosal.</l>
                <l xml:id="d001l1747" n="1642">"Baron, dist il, n'en partirons par al.</l>
                <l xml:id="d001l1748" n="1643">Or vos semon de le dolors jornal,</l>
                <l xml:id="d001l1749" n="1644">dou roi Marsille, nostre anemi mortal.</l>
                <l xml:id="d001l1750" n="1645">Bien i ferez a la guise françal!</l>
                <l xml:id="d001l1751" n="1646">Als cols doner soiez tot par ingal!</l>
                <l xml:id="d001l1752" n="1647">Enprés nos mort n'en soit dit negun mal.</l>
                <l xml:id="d001l1753" n="1648">En la grant presse m'orez crïer: “Roial!”</l>
                <l xml:id="d001l1754" n="1649">l'enseigne Karle, mon seignor natural."</l>
                <l xml:id="d001l1755" n="1650">Li cons Rollant ot le cuer mot loial;</l>
                <l xml:id="d001l1756" n="1651">desoz son eume a regar de vasal.</l>
                <l xml:id="d001l1757" n="1652">A une voiz escrie: "Amenez mon cheval!"</l>
                <lb/>
                <lb/>
                <p xml:id="d001l1758" style="font-weight:bold" n="">CVI</p>
                <lb/>
                <l xml:id="d001l1759" n="1653">Li quens Rollant n'a soing de donoier!</l>
                <l xml:id="d001l1760" n="1654">Marsilions - cui Deus doist engonbrier! -</l>
                <l xml:id="d001l1761" n="1655">cevache a force por les Frans corochier.</l>
                <l xml:id="d001l1762" n="1656">"Dieus, dist Rollant, qi tot as a baillier,</l>
                <l xml:id="d001l1763" n="1657">ceste grant chace ne puet nus apaier."</l>
                <l xml:id="d001l1764" n="1658">Adonc escrie: "Armez vos, chevalier!"</l>
                <l xml:id="d001l1765" n="1659">Al pui d'un mont, desoz un val plenier,</l>
                <l xml:id="d001l1766" n="1660">la est armez li cortois Olivier.</l>
                <l xml:id="d001l1767" n="1661">Il se vestent un blanc auberc dopler</l>
                <l xml:id="d001l1768" n="1662">fort et espés et serré et entier:</l>
                <l xml:id="d001l1769" n="1663">quarals ne lance n'en puet maille fauser.</l>
                <l xml:id="d001l1770" n="1664">En son cief lace un vert eume d'acier</l>
                <l xml:id="d001l1771" n="1665">et ceint l'espee dan Girart au vis fier:</l>
                <l xml:id="d001l1772" n="1666">desoz Vïene, en un vergier plenier,</l>
                <l xml:id="d001l1773" n="1667">el grant estor mervellos a durer,</l>
                <l xml:id="d001l1774" n="1668">Rollant le conte en fist a enoier.</l>
                <l xml:id="d001l1775" n="1669">Prist un escu fort et grant et plenier:</l>
                <l xml:id="d001l1776" n="1670">el front desus ot trois bocles d'or mer;</l>
                <l xml:id="d001l1777" n="1671">trestoz le fait desoz lui arçoier.</l>
                <l xml:id="d001l1778" n="1672">On li amene son corante destrier,</l>
                <l xml:id="d001l1779" n="1673">et il i monte qe n'ot soing de donoier.</l>
                <l xml:id="d001l1780" n="1674">Point le cival, outre le fait paser.</l>
                <l xml:id="d001l1781" n="1675">Turpin encline; son front se fait seigner.</l>
                <lb/>
                <lb/>
                <p xml:id="d001l1782" style="font-weight:bold" n="">CVII</p>
                <lb/>
                <l xml:id="d001l1783" n="1676">Grant bruit demenent paien et Saraçin.</l>
                <l xml:id="d001l1784" n="1677">Lez une coste, soz l'onbre d'un sapin,</l>
                <l xml:id="d001l1785" n="1678">ont adobé l'arcivesqe Turpin.</l>
                <l xml:id="d001l1786" n="1679">En son dos vest un oberc doplentin</l>
                <l xml:id="d001l1787" n="1680">et ceint l'espee dont li poinz fu d'or fin.</l>
                <l xml:id="d001l1788" n="1681">A son col pent un escu bauvesin.</l>
                <l xml:id="d001l1789" n="1682">On li amene un destrier peitevin.</l>
                <l xml:id="d001l1790" n="1683">Turpins i monte a loi de palacin.</l>
                <l xml:id="d001l1791" n="1684">Desoz son eume porte son chief enclin.</l>
                <l xml:id="d001l1792" n="1685">Les Oliver s'acoste, le meschin.</l>
                <l xml:id="d001l1793" n="1686">En cez deus orent paien felon voisin.</l>
                <lb/>
                <lb/>
                <p xml:id="d001l1794" style="font-weight:bold" n="">CVIII</p>
                <lb/>
                <l xml:id="d001l1795" n="1687">Estouz de Lengres commencë a parler:</l>
                <l xml:id="d001l1796" n="1688">"Sire Rollant, pleist vos a escouter?</l>
                <l xml:id="d001l1797" n="1689">Vers moi se traient trestoz li doze per."</l>
                <l xml:id="d001l1798" n="1690">Armes demandent por son cors aprester.</l>
                <l xml:id="d001l1799" n="1691">Un blanc osberc li ont fait endoser:</l>
                <l xml:id="d001l1800" n="1692">qarals ne lance n'en puet maille fauser.</l>
                <l xml:id="d001l1801" n="1693">Puis alace un eume ou li ors reluist cler -</l>
                <l xml:id="d001l1802" n="1694">une tapace ot faite en son fermer -</l>
                <l xml:id="d001l1803" n="1695">et ot ceinte l'espee qi mout fait a amer.</l>
                <l xml:id="d001l1804" n="1696">Devant lui fait son destrier amener.</l>
                <l xml:id="d001l1805" n="1697">Estouz i monte a loi de chevaler.</l>
                <l xml:id="d001l1806" n="1698">A aute voiz commença a hucier:</l>
                <l xml:id="d001l1807" n="1699">"Sire Rollant, faites vus gent haster.</l>
                <l xml:id="d001l1808" n="1700">Paien chevauchent, ne vos qier plus celer.</l>
                <l xml:id="d001l1809" n="1701">Por mi cest terres les voi esperoner;</l>
                <l xml:id="d001l1810" n="1702">a cez destroiz nus velent enserer."</l>
                <l xml:id="d001l1811" n="1703">L'escu au col, lait lo cheval aler;</l>
                <l xml:id="d001l1812" n="1704">tresc'a Turpin ne se voust arester.</l>
                <lb/>
                <lb/>
                <p xml:id="d001l1813" style="font-weight:bold" n="">CIX</p>
                <lb/>
                <l xml:id="d001l1814" n="1705">Aprés celui adoberent Oton</l>
                <l xml:id="d001l1815" n="1706">et atornerent lui a guise de baron.</l>
                <l xml:id="d001l1816" n="1707">En son dos vest un osberc fremelon;</l>
                <l xml:id="d001l1817" n="1708">por maïstrise sunt ovré li giron,</l>
                <l xml:id="d001l1818" n="1709">batu a or entor et environ.</l>
                <l xml:id="d001l1819" n="1710">Nus cols de dart, de lance ne de penon</l>
                <l xml:id="d001l1820" n="1711">nel forfeïst vaillisant un boton.</l>
                <l xml:id="d001l1821" n="1712">Faiz fu les eumes por grant division;</l>
                <l xml:id="d001l1822" n="1713">une tapace i sist ou chief en son;</l>
                <l xml:id="d001l1823" n="1714">il li lacerent par grant affliccion.</l>
                <l xml:id="d001l1824" n="1715">A son col pendent un escu a lion.</l>
                <l xml:id="d001l1825" n="1716">Haste ot de frasne et vermeil confenon.</l>
                <l xml:id="d001l1826" n="1717">Un li amene un auferant gascon;</l>
                <l xml:id="d001l1827" n="1718">de plene terre est sailliz en l'arzon.</l>
                <l xml:id="d001l1828" n="1719">A tant s'en torne a cuide d'esperon;</l>
                <l xml:id="d001l1829" n="1720">le destrier broze; il cort por tel randon,</l>
                <l xml:id="d001l1830" n="1721">il vait plus tost qi ne fait un bouzon.</l>
                <l xml:id="d001l1831" n="1722">Acostez s'est dalez le fiz Odon,</l>
                <l xml:id="d001l1832" n="1723">Estolz de Lengres a la chiere fazon.</l>
                <l xml:id="d001l1833" n="1724">Dist l'arcivesque: "Entendez mon sermon:</l>
                <l xml:id="d001l1834" n="1725">qi coart est n'i vaudra un boton,</l>
                <l xml:id="d001l1835" n="1726">mais chascuns face sa vie garison!</l>
                <l xml:id="d001l1836" n="1727">Tendez vos meins par grant devocion</l>
                <l xml:id="d001l1837" n="1728">envers celui qui sofri pasion,</l>
                <l xml:id="d001l1838" n="1729">qi nos gasra de mort et de prison."</l>
                <l xml:id="d001l1839" n="1730">Turpins de Reins, par bone entencion,</l>
                <l xml:id="d001l1840" n="1731">lor fist de Deu gente asolucion.</l>
                <l xml:id="d001l1841" n="1732">Aprés s'estregent, irié come lion.</l>
                <lb/>
                <lb/>
                <p xml:id="d001l1842" style="font-weight:bold" n="">CX</p>
                <lb/>
                <l xml:id="d001l1843" n="1733">Gerins s'adobe com hom de gran puisanze.</l>
                <l xml:id="d001l1844" n="1734">Il vest l'osberc sor la reconoisance</l>
                <l xml:id="d001l1845" n="1735">e lace l'eume ou ot mult grant fiance.</l>
                <l xml:id="d001l1846" n="1736">A Saraçins voudré faire pesance.</l>
                <l xml:id="d001l1847" n="1737">E ceint l'espee a la guise de France;</l>
                <l xml:id="d001l1848" n="1738">el destrier monte a force, sanz dotanze,</l>
                <l xml:id="d001l1849" n="1739">puis prist l'escu et a saissi la lance;</l>
                <l xml:id="d001l1850" n="1740">puis prie Deu, qi tot a en balance,</l>
                <l xml:id="d001l1851" n="1741">q'i li otroit, sanz nulle demorance,</l>
                <l xml:id="d001l1852" n="1742">de cele gent qi n'oit nulle creance,</l>
                <l xml:id="d001l1853" n="1743">ferir i poist por söe vigorance.</l>
                <l xml:id="d001l1854" n="1744">De lor amis i fera grant irance.</l>
                <l xml:id="d001l1855" n="1745">A tant s'en torne, si a brandi sa lance.</l>
                <l xml:id="d001l1856" n="1746">Acostez s'est dalez les bers de France.</l>
                <lb/>
                <lb/>
                <p xml:id="d001l1857" style="font-weight:bold" n="">CXI</p>
                <lb/>
                <l xml:id="d001l1858" n="1747">Segnor baron, ceste n'ert pas celee:</l>
                <l xml:id="d001l1859" n="1748">li ber de France feront lor aünee.</l>
                <l xml:id="d001l1860" n="1749">Gerins s'en torne, ce fu vertu provee,</l>
                <l xml:id="d001l1861" n="1750">l'escu au col, la ventaille fermee.</l>
                <l xml:id="d001l1862" n="1751">A Oliver a dit raison membree:</l>
                <l xml:id="d001l1863" n="1752">"Sire, dist il, dites vostre pensee.</l>
                <l xml:id="d001l1864" n="1753">- Por mi ces terres voi celle gent desvee;</l>
                <l xml:id="d001l1865" n="1754">ceste grant perde ne poet estre celee.</l>
                <l xml:id="d001l1866" n="1755">Bataille en ert, estote, renomee."</l>
                <l xml:id="d001l1867" n="1756">A cez paroles ont lor raison finee.</l>
                <l xml:id="d001l1868" n="1757">Chascuns soz l'eume a la color muee,</l>
                <l xml:id="d001l1869" n="1758">puis prïent Deu qi fist la mer sale</l>
                <l xml:id="d001l1870" n="1759">qe droit lor face de la gent desfaee.</l>
                <l xml:id="d001l1871" n="1760">Rollant l'entent, s'a la teste levee</l>
                <l xml:id="d001l1872" n="1761">e dit parole qi fu bien ascoutee:</l>
                <l xml:id="d001l1873" n="1762">"Baron, as armes, n'i ait meis recelee.</l>
                <l xml:id="d001l1874" n="1763">La gent Marsille ai mult bien avisee:</l>
                <l xml:id="d001l1875" n="1764">ja nos sunt pres a demie loee."</l>
                <l xml:id="d001l1876" n="1765">Gerers l'entent, s'a la color muee;</l>
                <l xml:id="d001l1877" n="1766">de mautalant s'a la car tresüee.</l>
                <l xml:id="d001l1878" n="1767">Por grant fierté a la broine endosee;</l>
                <l xml:id="d001l1879" n="1768">laza son heume, si a ceinte l'espee;</l>
                <l xml:id="d001l1880" n="1769">a son col pent sa grant targe listee;</l>
                <l xml:id="d001l1881" n="1770">el destrier saut, s'a la lance cobree</l>
                <l xml:id="d001l1882" n="1771">puis laisse corre tot une esperonee</l>
                <l xml:id="d001l1883" n="1772">lez un brolet menüement ramee.</l>
                <l xml:id="d001l1884" n="1773">De cleres armes resplendit la contree.</l>
                <l xml:id="d001l1885" n="1774">Gerers s'acoste lez la gent honoree.</l>
                <lb/>
                <lb/>
                <p xml:id="d001l1886" style="font-weight:bold" n="">CXII</p>
                <lb/>
                <l xml:id="d001l1887" n="1775">Baus fu li jors, s'est li solauz levez.</l>
                <l xml:id="d001l1888" n="1776">Li doze per furent ja aprestez.</l>
                <l xml:id="d001l1889" n="1777">Sor toz les autres est Rollant escrïez.</l>
                <l xml:id="d001l1890" n="1778">A vois escrie: "Baron, car vus hastez!</l>
                <l xml:id="d001l1891" n="1779">Marsilions nus est pres, ce sachiez."</l>
                <l xml:id="d001l1892" n="1780">Dist Berenzer: "Mes armes m'aportez!"</l>
                <l xml:id="d001l1893" n="1781">Et hon si fist, n'est hon pas demorez.</l>
                <l xml:id="d001l1894" n="1782">Mult li fu tost ses hauberc aportez</l>
                <l xml:id="d001l1895" n="1783">e sus el chief ses vert eume fermez</l>
                <l xml:id="d001l1896" n="1784">a ceint l'espee a senestre costez.</l>
                <l xml:id="d001l1897" n="1785">Bone est la lance, li fers fu acerez.</l>
                <l xml:id="d001l1898" n="1786">Li confenons fu por maistrise ovrez;</l>
                <l xml:id="d001l1899" n="1787">afichez fu sor les estriers dorez.</l>
                <l xml:id="d001l1900" n="1788">Lo destrers broche par andos li costez.</l>
                <l xml:id="d001l1901" n="1789">Croisa la mein, s'est un poi aclinez;</l>
                <l xml:id="d001l1902" n="1790">reclama Deu et les soies bontez:</l>
                <l xml:id="d001l1903" n="1791">"Beau Sire pere qi en crois fu penez,</l>
                <l xml:id="d001l1904" n="1792">merci de m'arme, qe li cors est finez.</l>
                <l xml:id="d001l1905" n="1793">Se je i moert, de l'arme aiez pitez!"</l>
                <l xml:id="d001l1906" n="1794">A tant s'en est l'escu al col tornez;</l>
                <l xml:id="d001l1907" n="1795">lez Oliver est li cons ajostez.</l>
                <lb/>
                <lb/>
                <p xml:id="d001l1908" style="font-weight:bold" n="">CXIII</p>
                <lb/>
                <l xml:id="d001l1909" n="1796">Paien chevaucen, ne font pas lonc sejor.</l>
                <l xml:id="d001l1910" n="1797">L'archivesche escrie par molt grant vigor:</l>
                <l xml:id="d001l1911" n="1798">"Franc chevalier, soiez bon pogneor!</l>
                <l xml:id="d001l1912" n="1799">Hui se desmostrerent li bon combateor!</l>
                <l xml:id="d001l1913" n="1800">Bataille aront, nus hon ne vit gregnor.</l>
                <l xml:id="d001l1914" n="1801">Qi i mosra, il ert a joi tot jor</l>
                <l xml:id="d001l1915" n="1802">en paradis devant lo Creator!"</l>
                <l xml:id="d001l1916" n="1803">Ez vus Gerart, un noble pugneor;</l>
                <l xml:id="d001l1917" n="1804">de traïson a gardé son honor.</l>
                <l xml:id="d001l1918" n="1805">Il s'escria per mult ruste vigor:</l>
                <l xml:id="d001l1919" n="1806">"Or tost as armes, por Deo, Nostre Seignor!</l>
                <l xml:id="d001l1920" n="1807">Marsilions chivauche por vigor.</l>
                <l xml:id="d001l1921" n="1808">Granz est li bruiz de la gent paienor."</l>
                <l xml:id="d001l1922" n="1809">A lui armer en corent li plusor.</l>
                <l xml:id="d001l1923" n="1810">Vest un osberc, nus hom n'en vit meillor;</l>
                <l xml:id="d001l1924" n="1811">un heume agu li lacent por amor -</l>
                <l xml:id="d001l1925" n="1812">une tapaçe i sist el son auzor -,</l>
                <l xml:id="d001l1926" n="1813">puis ceinst l'espee a la guise Francor.</l>
                <l xml:id="d001l1927" n="1814">A son col pent un escu pent a flor.</l>
                <l xml:id="d001l1928" n="1815">On li a trait un destrier coreor;</l>
                <l xml:id="d001l1929" n="1816">sailli i est par force et par vigor;</l>
                <l xml:id="d001l1930" n="1817">treis foiz se point, si salt por tel valor,</l>
                <l xml:id="d001l1931" n="1818">soz ciel n'a beste qi se tenist cel jor.</l>
                <l xml:id="d001l1932" n="1819">Lez Oliver s'acoste par vigor.</l>
                <lb/>
                <lb/>
                <p xml:id="d001l1933" style="font-weight:bold" n="">CXIV</p>
                <lb/>
                <l xml:id="d001l1934" n="1820">Aprés Gerart s'arme Sanses ses druz.</l>
                <l xml:id="d001l1935" n="1821">Forment se haste, qe mult est irascuz</l>
                <l xml:id="d001l1936" n="1822">e mult li poise q'i cols n'i a feruz.</l>
                <l xml:id="d001l1937" n="1823">Il laza l'eume don li ors est batuz,</l>
                <l xml:id="d001l1938" n="1824">e por le maistre ses bon branz ot ceignuz.</l>
                <l xml:id="d001l1939" n="1825">Bons fu l'espié, vermeil fu ses escuz.</l>
                <l xml:id="d001l1940" n="1826">Tost li fu traiz li auferanz cremuz;</l>
                <l xml:id="d001l1941" n="1827">de plene terre est el destrier sailuz.</l>
                <l xml:id="d001l1942" n="1828">Trois fois li hurte, et si fist li salz menuz;</l>
                <l xml:id="d001l1943" n="1829">plus tost li hurte qe qarals destenduz.</l>
                <l xml:id="d001l1944" n="1830">Aprés François est a l'elais venuz.</l>
                <l xml:id="d001l1945" n="1831">Rollant apele, qi bien fu entenduz.</l>
                <l xml:id="d001l1946" n="1832">Gerart chevauche, a lor jenz est venuz.</l>
                <l xml:id="d001l1947" n="1833">Sor toz les autres fu bien reconeüz.</l>
                <lb/>
                <lb/>
                <p xml:id="d001l1948" style="font-weight:bold" n="">CXV</p>
                <lb/>
                <l xml:id="d001l1949" n="1834">Grant fu li bruiz de la gent paganie.</l>
                <l xml:id="d001l1950" n="1835">"A, Deus! Aïe! Dame seinte Marie,</l>
                <l xml:id="d001l1951" n="1836">vertu me done de cele jent aïe!</l>
                <l xml:id="d001l1952" n="1837">Guene li cons, cui Damedeus maudie,</l>
                <l xml:id="d001l1953" n="1838">nus a venduz par sa grant felonie!</l>
                <l xml:id="d001l1954" n="1839">Cil nos aiut qi tot a en bailie!"</l>
                <l xml:id="d001l1955" n="1840">Coche s'adenz, durement s'umilie,</l>
                <l xml:id="d001l1956" n="1841">e resaili en piez, sa broigne revestie,</l>
                <l xml:id="d001l1957" n="1842">e lace l'eume ou li ors reflambie.</l>
                <l xml:id="d001l1958" n="1843">Au flanc senestre ceint la spee forbie;</l>
                <l xml:id="d001l1959" n="1844">a son col pent une targe florie.</l>
                <l xml:id="d001l1960" n="1845">Un li amene un destrier de Ongrie:</l>
                <l xml:id="d001l1961" n="1846">il laisse corre tote une praerie.</l>
                <l xml:id="d001l1962" n="1847">De son espié a la haste saisie,</l>
                <l xml:id="d001l1963" n="1848">puis prie Deu qi tot a en bailie</l>
                <l xml:id="d001l1964" n="1849">qe droit li tiegne de cele gent haïe.</l>
                <l xml:id="d001l1965" n="1850">Dist Oliver: "Nel lasarai je mie</l>
                <l xml:id="d001l1966" n="1851">la moie enseigne trestut a resbaudie!"</l>
                <l xml:id="d001l1967" n="1852">Li renc aprocent par mut grant estoutie.</l>
                <lb/>
                <lb/>
                <p xml:id="d001l1968" style="font-weight:bold" n="">CXVI</p>
                <lb/>
                <l xml:id="d001l1969" n="1853">Rollant s'arme com hom de grant haïr.</l>
                <l xml:id="d001l1970" n="1854">Un blanc osberc li font mult tost vestir.</l>
                <l xml:id="d001l1971" n="1855">Ne li a home nes pen de lui servir</l>
                <l xml:id="d001l1972" n="1856">et en son chief li heumë enbastir.</l>
                <l xml:id="d001l1973" n="1857">Son cheval fuit et rengier et covrir;</l>
                <l xml:id="d001l1974" n="1858">n'i a cropiere de cendal ni de linir.</l>
                <l xml:id="d001l1975" n="1859">En arçon monte, onqes n'i ot leissir,</l>
                <l xml:id="d001l1976" n="1860">con lui li onze qi Deus peuse garir!</l>
                <l xml:id="d001l1977" n="1861">Mais Deus n'i plot, qi tot a a bailir:</l>
                <l xml:id="d001l1978" n="1862">per grant dolor les estuet morir.</l>
                <l xml:id="d001l1979" n="1863">Ses compeinons fait Rollant departir.</l>
                <l xml:id="d001l1980" n="1864">A vois escrie: "Barons, alons ferir!</l>
                <l xml:id="d001l1981" n="1865">Pongons vers aus, ses alons asailir!</l>
                <l xml:id="d001l1982" n="1866">Por mautalent fait son cheval fremir.</l>
                <lb/>
                <lb/>
                <p xml:id="d001l1983" style="font-weight:bold" n="">CXVII</p>
                <lb/>
                <l xml:id="d001l1984" n="1867">Li cons Rollant ne fu mie esfrez.</l>
                <l xml:id="d001l1985" n="1868">Devant lui fu Velantis amenez;</l>
                <l xml:id="d001l1986" n="1869">li cons i monte com vasal adobez.</l>
                <l xml:id="d001l1987" n="1870">Dist Olivers, li proz et li senez:</l>
                <l xml:id="d001l1988" n="1871">"Sire compeing, envers moi entendez:</l>
                <l xml:id="d001l1989" n="1872">meintes foiz fui asaiez et provez;</l>
                <l xml:id="d001l1990" n="1873">de cohardie ne fui onqes nomez.</l>
                <l xml:id="d001l1991" n="1874">Vostre olifant se il estoit sonez,</l>
                <l xml:id="d001l1992" n="1875">Charlles le oïst, le roi encoronez.</l>
                <l xml:id="d001l1993" n="1876">Je vos plevis, ja sera il tornez;</l>
                <l xml:id="d001l1994" n="1877">secora nos par bones voluntez."</l>
                <l xml:id="d001l1995" n="1878">Rollant respont: "De folie parlez!</l>
                <l xml:id="d001l1996" n="1879">Ja Deu ne place, qi en crois fu penez</l>
                <l xml:id="d001l1997" n="1880">et el sepoucre cochez et repoussez.</l>
                <l xml:id="d001l1998" n="1881">Fors ad enfern fu Nostre Sire alez</l>
                <l xml:id="d001l1999" n="1882">por ses amis traire de dolentez.</l>
                <l xml:id="d001l2000" n="1883">Felon paien seront a mort tornez</l>
                <l xml:id="d001l2001" n="1884">qe ja li cors soit de par moi sonez!</l>
                <l xml:id="d001l2002" n="1885">Ainz en ferai de Durendal asez,</l>
                <l xml:id="d001l2003" n="1886">ma bone spee qi me pent a mon lez.</l>
                <l xml:id="d001l2004" n="1887">Toz en sera mes braz ensanglentez.</l>
                <l xml:id="d001l2005" n="1888">Meus vel morir qe face tel viltez!"</l>
                <lb/>
                <lb/>
                <p xml:id="d001l2006" style="font-weight:bold" n="">CXVIII</p>
                <lb/>
                <l xml:id="d001l2007" n="1889">Dist Olivers a la chiere membree:</l>
                <l xml:id="d001l2008" n="1890">"Sire compeing, car sonez la menee;</l>
                <l xml:id="d001l2009" n="1891">je le vos ai autre foee roee,</l>
                <l xml:id="d001l2010" n="1892">si l'osra Karles de France la loee;</l>
                <l xml:id="d001l2011" n="1893">secorra nos en estraigne contree.</l>
                <l xml:id="d001l2012" n="1894">La gent d'Espaigne ne vint pas esfree:</l>
                <l xml:id="d001l2013" n="1895">chascuns soz l'eume a la teste enclinee</l>
                <l xml:id="d001l2014" n="1896">bien scemblent gent de bataille aprestee."</l>
                <l xml:id="d001l2015" n="1897">Out le Rollant, si redist s'alenee:</l>
                <l xml:id="d001l2016" n="1898">"Ne place Deu, qi fist la mer salee,</l>
                <l xml:id="d001l2017" n="1899">ne Marïen, la poucelle honoree,</l>
                <l xml:id="d001l2018" n="1900">qe por paien i face ja cornee.</l>
                <l xml:id="d001l2019" n="1901">Ainz i ferai de Durendal m'espee:</l>
                <l xml:id="d001l2020" n="1902">deci q'au poing sera ensanglentee.</l>
                <l xml:id="d001l2021" n="1903">Felon paien mar virent l'ajornee!</l>
                <l xml:id="d001l2022" n="1904">Meus viel morir qe France en soit blasmee!"</l>
                <lb/>
                <lb/>
                <p xml:id="d001l2023" style="font-weight:bold" n="">CXIX</p>
                <lb/>
                <l xml:id="d001l2024" n="1905">"Sire compeing, encor vos vuel rover</l>
                <l xml:id="d001l2025" n="1906">vostre olifant qe lo facez soner.</l>
                <l xml:id="d001l2026" n="1907">Se Karles l'out, qe France a a garder,</l>
                <l xml:id="d001l2027" n="1908">ge vus plevis, l'ost fera retorner.</l>
                <l xml:id="d001l2028" n="1909">- Ne place Deu, ce dist Rollant li ber,</l>
                <l xml:id="d001l2029" n="1910">qe por paien comencë a corner,</l>
                <l xml:id="d001l2030" n="1911">ne de ma boche en doit estor geter,</l>
                <l xml:id="d001l2031" n="1912">ne douce France crot hon a reprover.</l>
                <l xml:id="d001l2032" n="1913">Quant je devrai en bataillë entrer,</l>
                <l xml:id="d001l2033" n="1914">adonc orez “Monjoie!” reclamer,</l>
                <l xml:id="d001l2034" n="1915">per bon corage hautement escrïer.</l>
                <l xml:id="d001l2035" n="1916">Plus de mil cols ferai a l'ascembler.</l>
                <l xml:id="d001l2036" n="1917">De Durendal ferai, qi tant est fier,</l>
                <l xml:id="d001l2037" n="1918">de cele espee qi mult fait a löer.</l>
                <l xml:id="d001l2038" n="1919">Enprés ma mort les orra l'on conter.</l>
                <l xml:id="d001l2039" n="1920">Tot en vesrez lo brant ensanglenter.</l>
                <l xml:id="d001l2040" n="1921">Franc, se Deu plait, voudront aqi joster.</l>
                <l xml:id="d001l2041" n="1922">Ja cil d'Espaigne ne s'en poront löer;</l>
                <l xml:id="d001l2042" n="1923">per mi la mort les estovra aler!"</l>
                <lb/>
                <lb/>
                <p xml:id="d001l2043" style="font-weight:bold" n="">CXX</p>
                <lb/>
                <l xml:id="d001l2044" n="1924">Dist Oliver: "N'en doi aver ontage.</l>
                <l xml:id="d001l2045" n="1925">Je ai veü d'Espeigne le bernage:</l>
                <l xml:id="d001l2046" n="1926">couvert en sunt li mont et li herbage</l>
                <l xml:id="d001l2047" n="1927">e li lariz environ li boscage.</l>
                <l xml:id="d001l2048" n="1928">Grant sunt li oz de cele gent sauvage,</l>
                <l xml:id="d001l2049" n="1929">si m'est avis, segont lo mien pensage,</l>
                <l xml:id="d001l2050" n="1930">fust i li rois, nos i feron daumage.</l>
                <l xml:id="d001l2051" n="1931">El cor soner n'est mie grant outrage."</l>
                <l xml:id="d001l2052" n="1932">Respont Rollant: "Ne me vint en corage.</l>
                <l xml:id="d001l2053" n="1933">Ja Deus ne place, qi fist chascuns bernage,</l>
                <l xml:id="d001l2054" n="1934">qi par moi France ait negun reprovage,</l>
                <l xml:id="d001l2055" n="1935">ne reprover i puist a hom de mon lignage!</l>
                <l xml:id="d001l2056" n="1936">Asez vel meus defendre mon aage</l>
                <l xml:id="d001l2057" n="1937">qe cil paien aient de moi qevage,</l>
                <l xml:id="d001l2058" n="1938">ne nus par als perdon nostre heritage!"</l>
                <lb/>
                <lb/>
                <p xml:id="d001l2059" style="font-weight:bold" n="">CXXI</p>
                <lb/>
                <l xml:id="d001l2060" n="1939">Rollant fu prouz et Oliver fu ber;</l>
                <l xml:id="d001l2061" n="1940">per igal furent et compeignon et per.</l>
                <l xml:id="d001l2062" n="1941">Puis qe lor vivent a lor armes porter,</l>
                <l xml:id="d001l2063" n="1942">meus aiment a morir qe bataille esciver.</l>
                <l xml:id="d001l2064" n="1943">Proz sunt li conte, haut prisent a parler.</l>
                <l xml:id="d001l2065" n="1944">Paien chevauchent, si font lé rens serer.</l>
                <l xml:id="d001l2066" n="1945">Dist Oliver: "Or le pöez mirer.</l>
                <l xml:id="d001l2067" n="1946">Vostre olifant ne degnastes soner:</l>
                <l xml:id="d001l2068" n="1947">lons nos est Karles, tart est del retorner.</l>
                <l xml:id="d001l2069" n="1948">S'il fust o nos, ben le poons jurer,</l>
                <l xml:id="d001l2070" n="1949">ja cil d'Espaigne ne l'ouserunt penser.</l>
                <l xml:id="d001l2071" n="1950">Envers les porz devrez a regarder:</l>
                <l xml:id="d001l2072" n="1951">la reregarde fait mot a redoter.</l>
                <l xml:id="d001l2073" n="1952">Cil nos ferons les corages trambler.</l>
                <l xml:id="d001l2074" n="1953">Ja icel jor ne porons trepaser.</l>
                <l xml:id="d001l2075" n="1954">Deus pens des armes qi tot a a bailier!</l>
                <l xml:id="d001l2076" n="1955">- Tais, Oliver, ne dois desesperer!</l>
                <l xml:id="d001l2077" n="1956">Mal ait li cors qi velt acoarder!</l>
                <l xml:id="d001l2078" n="1957">Quant je venrai as rustes cop doner,</l>
                <l xml:id="d001l2079" n="1958">nos remanrons a estal por chapler.</l>
                <l xml:id="d001l2080" n="1959">La torneront mi demene et mi per;</l>
                <l xml:id="d001l2081" n="1960">quant seront mort, ben feront a plorer."</l>
                <lb/>
                <lb/>
                <p xml:id="d001l2082" style="font-weight:bold" n="">CXXII</p>
                <lb/>
                <l xml:id="d001l2083" n="1961">Quant veit Rollant qe la bataile arra,</l>
                <l xml:id="d001l2084" n="1962">tant par fu fiers qe lion rescembla.</l>
                <l xml:id="d001l2085" n="1963">A voiz escrie, Olivers apela:</l>
                <l xml:id="d001l2086" n="1964">"Sire compeing, e vos nel direz ja.</l>
                <l xml:id="d001l2087" n="1965">Li enpereres qi François nus laissa,</l>
                <l xml:id="d001l2088" n="1966">son esciant, cohart home n'i a.</l>
                <l xml:id="d001l2089" n="1967">Por son seignor, quant hon bien l'amera,</l>
                <l xml:id="d001l2090" n="1968">doit hon sofrir ce qe lui avenra</l>
                <l xml:id="d001l2091" n="1969">et endurer lo mal q'il trovera;</l>
                <l xml:id="d001l2092" n="1970">lo cuers, les os et la car i perdra.</l>
                <l xml:id="d001l2093" n="1971">Fier d'Autaclere et je de Durenda,</l>
                <l xml:id="d001l2094" n="1972">ma bone espee qe li rois me dona.</l>
                <l xml:id="d001l2095" n="1973">Se je i muert, dire poet qi l'avra,</l>
                <l xml:id="d001l2096" n="1974">boen vasal ert icil qi l'avera."</l>
                <lb/>
                <lb/>
                <p xml:id="d001l2097" style="font-weight:bold" n="">CXXIII</p>
                <lb/>
                <l xml:id="d001l2098" n="1975">Li arcivesqe, qi proz fu et ardiz,</l>
                <l xml:id="d001l2099" n="1976">lo destrer broze, si montë un lariz.</l>
                <l xml:id="d001l2100" n="1977">Franzois apelent, grant sermon lor a diz:</l>
                <l xml:id="d001l2101" n="1978">"Seignor baron, Karles nos a nosriz:</l>
                <l xml:id="d001l2102" n="1979">por nostre roi devons estre esbaudiz</l>
                <l xml:id="d001l2103" n="1980">crestïenté n'ait pas de nos mal diz.</l>
                <l xml:id="d001l2104" n="1981">Bataille arez, si en soiez toz fiz,</l>
                <l xml:id="d001l2105" n="1982">car a vos elz veez vos enemiz!</l>
                <l xml:id="d001l2106" n="1983">Garde chascun ses pechiez ait gehiz.</l>
                <l xml:id="d001l2107" n="1984">Quant vos avrai asous et beneïz,</l>
                <l xml:id="d001l2108" n="1985">qi puis mosra saus est senz esperiz."</l>
                <l xml:id="d001l2109" n="1986">François descendent des destriers arabiz.</l>
                <l xml:id="d001l2110" n="1987">Turpins de Reins, qi preuz fu et hardiz,</l>
                <l xml:id="d001l2111" n="1988">de Deu les seigne, qi en crois fu laidiz</l>
                <l xml:id="d001l2112" n="1989">por nos sauver et lé nos esperiz.</l>
                <lb/>
                <lb/>
                <p xml:id="d001l2113" style="font-weight:bold" n="">CXXIV</p>
                <lb/>
                <l xml:id="d001l2114" n="1990">François se levent, si se misent sor piez.</l>
                <l xml:id="d001l2115" n="1991">Li archivesqe de Deu les a seignez,</l>
                <l xml:id="d001l2116" n="1992">puis remontent, si se sunt afichez</l>
                <l xml:id="d001l2117" n="1993">sor les chevaus provez et asaiez.</l>
                <l xml:id="d001l2118" n="1994">Rollant escrie: "Oliver, frere, oiez!</l>
                <l xml:id="d001l2119" n="1995">Or sai je bien qe veir me disïez</l>
                <l xml:id="d001l2120" n="1996">qe Gainelon nos a toz engignez.</l>
                <l xml:id="d001l2121" n="1997">Pris en a l'or qi mar en fu bailliez.</l>
                <l xml:id="d001l2122" n="1998">Li enperere en ert mult corozez</l>
                <l xml:id="d001l2123" n="1999">e les Franzois qi Deus ot tant aidiez</l>
                <l xml:id="d001l2124" n="2000">nos vengeront as fers de lor espiez.</l>
                <l xml:id="d001l2125" n="2001">Li rois Marsille de nos a fait marchiez</l>
                <l xml:id="d001l2126" n="2002">mais nos espiés lor estoet asaiez."</l>
                <lb/>
                <lb/>
                <p xml:id="d001l2127" style="font-weight:bold" n="">CXXV</p>
                <lb/>
                <l xml:id="d001l2128" n="2003">François monterent, ne se volent targer.</l>
                <l xml:id="d001l2129" n="2004">Li archivesqe les prist a chastïer:</l>
                <l xml:id="d001l2130" n="2005">"Seignor baron, Franc nobile guerrer,</l>
                <l xml:id="d001l2131" n="2006">bone parole vus voudrai acointer</l>
                <l xml:id="d001l2132" n="2007">qe au ferir vus avra grant mester.</l>
                <l xml:id="d001l2133" n="2008">Si a fra Franzois qi perda son dester,</l>
                <l xml:id="d001l2134" n="2009">mete le mein a l'espee d'acer,</l>
                <l xml:id="d001l2135" n="2010">si s'en defende a oy de chevaler.</l>
                <l xml:id="d001l2136" n="2011">Seignor baron, ne vos calt d'esmaier."</l>
                <l xml:id="d001l2137" n="2012">Estouz de Lengres comencë a hucier</l>
                <l xml:id="d001l2138" n="2013">e vers Rollant mult fort humilïer,</l>
                <l xml:id="d001l2139" n="2014">desoz son eume le teste a incliner</l>
                <l xml:id="d001l2140" n="2015">e la color e müer et cangier.</l>
                <l xml:id="d001l2141" n="2016">Or le vesrez ferir et camploier...</l>
                <l xml:id="d001l2142" n="2017">"en toz son cor vos posrez eslaissier</l>
                <l xml:id="d001l2143" n="2018">e vos chevaus trestoz en sanc baignier.</l>
                <l xml:id="d001l2144" n="2019">Maint coup ferons au fer et a l'acer,</l>
                <l xml:id="d001l2145" n="2020">qe nos de rien n'i arons reprover."</l>
                <lb/>
                <lb/>
                <p xml:id="d001l2146" style="font-weight:bold" n="">CXXVI</p>
                <lb/>
                <l xml:id="d001l2147" n="2021">Si com li renc se furent encontré,</l>
                <l xml:id="d001l2148" n="2022">es Engeler li Gascon tot armé</l>
                <l xml:id="d001l2149" n="2023">sor un destrier richement acesmé.</l>
                <l xml:id="d001l2150" n="2024">Cors ot gaillart, eschevi et molé.</l>
                <l xml:id="d001l2151" n="2025">Soz son vert eume a son chief encliné.</l>
                <l xml:id="d001l2152" n="2026">A haute voiz a fierement crïé:</l>
                <l xml:id="d001l2153" n="2027">"Seignor baron, entendez mon pensé!</l>
                <l xml:id="d001l2154" n="2028">De cels d'Espaigne ai bien l'orgoil miré."</l>
                <l xml:id="d001l2155" n="2029">Li archivesqe descent en mi lo pré;</l>
                <l xml:id="d001l2156" n="2030">contre orïent a son chief acliné.</l>
                <l xml:id="d001l2157" n="2031">Estroitement a Jesu reclamé:</l>
                <l xml:id="d001l2158" n="2032">"Damedeus pere, por ta seinte bonté</l>
                <l xml:id="d001l2159" n="2033">qe en seinte croiz eüs ton cors pené</l>
                <l xml:id="d001l2160" n="2034">et el sepoucre coché et repousé</l>
                <l xml:id="d001l2161" n="2035">et au tierç jor de mort resuscité,</l>
                <l xml:id="d001l2162" n="2036">si cum ce est voirs, por ta sainte pieté,</l>
                <l xml:id="d001l2163" n="2037">si garis hui Rollant, nostre avöé,</l>
                <l xml:id="d001l2164" n="2038">e garis Karle, le fort roi coroné,</l>
                <l xml:id="d001l2165" n="2039">e de nos cors n'i aions hui vilté."</l>
                <l xml:id="d001l2166" n="2040">Aprés cest mot a son chival tiré.</l>
                <lb/>
                <lb/>
                <p xml:id="d001l2167" style="font-weight:bold" n="">CXXVII</p>
                <lb/>
                <l xml:id="d001l2168" n="2041">"Seignor barons, ce dist Turpins de Reins,</l>
                <l xml:id="d001l2169" n="2042">de vasalaze vus voi hardiz et pleins.</l>
                <l xml:id="d001l2170" n="2043">Car tendons or vers Damedeu nos meins</l>
                <l xml:id="d001l2171" n="2044">q'il nos garise a ces cols primereins</l>
                <l xml:id="d001l2172" n="2045">e repairer nos laist et saus et seins!</l>
                <l xml:id="d001l2173" n="2046">Combatons nos a ces fiz a puteins.</l>
                <l xml:id="d001l2174" n="2047">Prendre nos cuident come mastins soreins.</l>
                <l xml:id="d001l2175" n="2048">Bien croi en Deo q'avriont les desteins!"</l>
                <lb/>
                <lb/>
                <p xml:id="d001l2176" style="font-weight:bold" n="">CXXVIII</p>
                <lb/>
                <l xml:id="d001l2177" n="2049">Grant sunt les oz des cuverz sosduianz.</l>
                <l xml:id="d001l2178" n="2050">As poz d'Espeigne s'en est entré Rollanz</l>
                <l xml:id="d001l2179" n="2051">sor Velantif qi forz fu et coranz.</l>
                <l xml:id="d001l2180" n="2052">Porte ses armes qi mult fu ben seanz,</l>
                <l xml:id="d001l2181" n="2053">e ses osberc fu serez et jaceranz.</l>
                <l xml:id="d001l2182" n="2054">Ses eumes fu blans et mult reflamboianz</l>
                <l xml:id="d001l2183" n="2055">et ses escuz fu forz et bien tenanz.</l>
                <l xml:id="d001l2184" n="2056">Espee ot ceinte dont bien trenche li branz.</l>
                <l xml:id="d001l2185" n="2057">Haustë ot grosse et li fer fu trenchanz.</l>
                <l xml:id="d001l2186" n="2058">Fermee i a un confenon tot blanz:</l>
                <l xml:id="d001l2187" n="2059">les langues d'or en sunt as poinz batantz.</l>
                <l xml:id="d001l2188" n="2060">Cors ot gaillart, les elz vair et rianz.</l>
                <l xml:id="d001l2189" n="2061">Totes sa jent est enpres lui enclinanz</l>
                <l xml:id="d001l2190" n="2062">e cil de France dïent c'es lor garanz.</l>
                <l xml:id="d001l2191" n="2063">Vers Saraçins fu fiers et redotanz</l>
                <l xml:id="d001l2192" n="2064">et vers Franzois humels et sospiranz.</l>
                <l xml:id="d001l2193" n="2065">I lor a dit deus moz mult avenanz:</l>
                <l xml:id="d001l2194" n="2066">"Seignor baron, sazez en remeanz,</l>
                <l xml:id="d001l2195" n="2067">cist Sarazins vont lor mort porcazant.</l>
                <l xml:id="d001l2196" n="2068">Ancui ferons les guaainz issi granz,</l>
                <l xml:id="d001l2197" n="2069">nus rois de Franze n'en fist aint si vaillanz."</l>
                <l xml:id="d001l2198" n="2070">A ces paroles sunt les oz ajostanz.</l>
                <lb/>
                <lb/>
                <p xml:id="d001l2199" style="font-weight:bold" n="">CXIX</p>
                <lb/>
                <l xml:id="d001l2200" n="2071">Dist Oliver: "N'ai cure de parler.</l>
                <l xml:id="d001l2201" n="2072">Vostre olifant ne dignastes soner;</l>
                <l xml:id="d001l2202" n="2073">lons nos est Karles, tart est del retorner.</l>
                <l xml:id="d001l2203" n="2074">Il ne set mot, n'i a colpe li ber.</l>
                <l xml:id="d001l2204" n="2075">Cil qi la sunt ne funt mie a blasmer.</l>
                <l xml:id="d001l2205" n="2076">Seignor baron, pensez del chivauchier:</l>
                <l xml:id="d001l2206" n="2077">l'enseigne Karle non devez oblïer.</l>
                <l xml:id="d001l2207" n="2078">De la morz Deo devroiz bien remembrer,</l>
                <l xml:id="d001l2208" n="2079">as cols ferir, recevrë et doner."</l>
                <l xml:id="d001l2209" n="2080">A ces paroles font les oz ajoster.</l>
                <l xml:id="d001l2210" n="2081">Qi dont oïst "Monjoie!" reclamer,</l>
                <l xml:id="d001l2211" n="2082">cors et bosines et ces grailles soner,</l>
                <l xml:id="d001l2212" n="2083">a grant merveille le poïst hon escouter.</l>
                <l xml:id="d001l2213" n="2084">Les destriers broçent, mult les font tost aler,</l>
                <l xml:id="d001l2214" n="2085">ses vont ferir sanz trestot demorer.</l>
                <l xml:id="d001l2215" n="2086">Sor Saracins se velt a esprover;</l>
                <l xml:id="d001l2216" n="2087">Franc et paiens anqi vesrez joster.</l>
                <lb/>
                <lb/>
                <p xml:id="d001l2217" style="font-weight:bold" n="">CXXX</p>
                <lb/>
                <l xml:id="d001l2218" n="2088">Si cum les oz se durent aprosmier,</l>
                <l xml:id="d001l2219" n="2089">li cons Rollant ot le coraje fier.</l>
                <l xml:id="d001l2220" n="2090">Onqes cel jor ne volst croire a Olivier.</l>
                <l xml:id="d001l2221" n="2091">Ainz qi nuit soit, le compara mult chier.</l>
                <l xml:id="d001l2222" n="2092">Brandist la lance, si ficha as estrer.</l>
                <l xml:id="d001l2223" n="2093">Desoz lui fist lo cheval archïer.</l>
                <l xml:id="d001l2224" n="2094">Venu sunt tant Franzois et Henoier</l>
                <l xml:id="d001l2225" n="2095">c'aprocherent François lo trait a un archier.</l>
                <l xml:id="d001l2226" n="2096">Rollant escrie: "Or, baron chevalier."</l>
                <l xml:id="d001l2227" n="2097">La veïst on tante lance enpogner,</l>
                <l xml:id="d001l2228" n="2098">tante espee brandir, tant espi flamboier!</l>
                <l xml:id="d001l2229" n="2099">Grant fu la noisse a lor lances baiser.</l>
                <l xml:id="d001l2230" n="2100">Li niés Marsille lait cosre lo destrier.</l>
                <l xml:id="d001l2231" n="2101">Devant les altres lo trait a un archier</l>
                <l xml:id="d001l2232" n="2102">va quesre joste por son cors asaier.</l>
                <lb/>
                <lb/>
                <p xml:id="d001l2233" style="font-weight:bold" n="">CXXXI</p>
                <lb/>
                <l xml:id="d001l2234" n="2103">Al joster fu la noisse resbaudie.</l>
                <l xml:id="d001l2235" n="2104">Li niés Marsile ne s'aseüre mie.</l>
                <l xml:id="d001l2236" n="2105">Tot primereins devant sa compagnie</l>
                <l xml:id="d001l2237" n="2106">va demandant portot chivalarie.</l>
                <l xml:id="d001l2238" n="2107">Mot fierement a aute voiz s'escrie:</l>
                <l xml:id="d001l2239" n="2108">"Felon François, Mahomet vus maudie!</l>
                <l xml:id="d001l2240" n="2109">Mot est fel Guenes et plens de tricherie.</l>
                <l xml:id="d001l2241" n="2110">Traï vos ha: non porterez la vie!"</l>
                <l xml:id="d001l2242" n="2111">Rollant l'entent, li cuers l'en retentie.</l>
                <l xml:id="d001l2243" n="2112">Point lo cheval, des esperon lo guie;</l>
                <l xml:id="d001l2244" n="2113">brandist la lance o l'enseigne balie;</l>
                <l xml:id="d001l2245" n="2114">fier lo gloton sor la tarze florie;</l>
                <l xml:id="d001l2246" n="2115">d'un chief en autre li a frait et croisie,</l>
                <l xml:id="d001l2247" n="2116">la söe broine destroite et desertie;</l>
                <l xml:id="d001l2248" n="2117">por mi le cors son fort espi li guie;</l>
                <l xml:id="d001l2249" n="2118">mort le trestorne, l'arme s'en est partie.</l>
                <l xml:id="d001l2250" n="2119">Proz est li cons e de grant segnorie;</l>
                <l xml:id="d001l2251" n="2120">ja douce France de lui n'iert mais garie.</l>
                <l xml:id="d001l2252" n="2121">"Ferez, François! Jesus vos beneïe!</l>
                <l xml:id="d001l2253" n="2122">En l'onor Deu, le fil scante Marie,</l>
                <l xml:id="d001l2254" n="2123">cist primer cop sunt nostre! Deus aïe!"</l>
                <lb/>
                <lb/>
                <p xml:id="d001l2255" style="font-weight:bold" n="">CXXXII</p>
                <lb/>
                <l xml:id="d001l2256" n="2124">Un duc i ot q'apelent Fauseron,</l>
                <l xml:id="d001l2257" n="2125">frere Marsille, si fu mot riches on.</l>
                <l xml:id="d001l2258" n="2126">Cil tint la terre d'Atan et d'Abiron.</l>
                <l xml:id="d001l2259" n="2127">En tote Espaigne n'en ot un plus felon.</l>
                <l xml:id="d001l2260" n="2128">Quant son neveu vit gesir ou sablon,</l>
                <l xml:id="d001l2261" n="2129">ist de la presse, mist son cors a bandon.</l>
                <l xml:id="d001l2262" n="2130">Vers François broze par fiere aatison.</l>
                <l xml:id="d001l2263" n="2131">Il a escrïé hautement a un ton:</l>
                <l xml:id="d001l2264" n="2132">"Hui perdra Charlles de son los grant pezon."</l>
                <l xml:id="d001l2265" n="2133">Olivers ot cele fole raison.</l>
                <l xml:id="d001l2266" n="2134">Lo destrier broce par fiere contenzon;</l>
                <l xml:id="d001l2267" n="2135">por tel vertu va a ferir lo gloton,</l>
                <l xml:id="d001l2268" n="2136">escu ne brogne ne li fu garison;</l>
                <l xml:id="d001l2269" n="2137">el cors li met lo pan del confanon;</l>
                <l xml:id="d001l2270" n="2138">mort le trebuche senz autre raiezon.</l>
                <l xml:id="d001l2271" n="2139">Une rampoigne li dist in ratranzon:</l>
                <l xml:id="d001l2272" n="2140">"De vos menaces ne m'est pas un boton!"</l>
                <l xml:id="d001l2273" n="2141">Puis escrie "Monjoie!" la banere Charllon.</l>
                <l xml:id="d001l2274" n="2142">"Ferez, Franzois, car mult car nos vendron!"</l>
                <lb/>
                <lb/>
                <p xml:id="d001l2275" style="font-weight:bold" n="">CXXXIII</p>
                <lb/>
                <l xml:id="d001l2276" n="2143">Corsabrins fu un rois de grant haïr;</l>
                <l xml:id="d001l2277" n="2144">de Barbarie doit la gent mantenir.</l>
                <l xml:id="d001l2278" n="2145">Paiens apele com ja posrez oïr:</l>
                <l xml:id="d001l2279" n="2146">"Ceste bataille poons nos bien sofrir;</l>
                <l xml:id="d001l2280" n="2147">de cels de France pöez mout poi veïr;</l>
                <l xml:id="d001l2281" n="2148">cel qi i sunt pöez mult vils tenir.</l>
                <l xml:id="d001l2282" n="2149">Hui est li jor qe les convint morir."</l>
                <l xml:id="d001l2283" n="2150">Turpins l'entent, del sens cuidë ensir;</l>
                <l xml:id="d001l2284" n="2151">lo destrier broche, si fist l'espié brandir;</l>
                <l xml:id="d001l2285" n="2152">soz ciel n'a home qi si vint a gradir.</l>
                <l xml:id="d001l2286" n="2153">Par tel vertu va cel paien ferir,</l>
                <l xml:id="d001l2287" n="2154">escu ne broigne ne li pot garentir.</l>
                <l xml:id="d001l2288" n="2155">Per mi li cors li fait l'espié grosir</l>
                <l xml:id="d001l2289" n="2156">e peint lo bien, si le fait jus chaïr.</l>
                <l xml:id="d001l2290" n="2157">Garde a la terre, vit lo gloton gesir.</l>
                <l xml:id="d001l2291" n="2158">Dist tel parole qi bien fait a oïr:</l>
                <l xml:id="d001l2292" n="2159">"Outre, cuvert, trop soiez bien mentir!</l>
                <l xml:id="d001l2293" n="2160">Prodome est Karlle, bien le devons servir.</l>
                <l xml:id="d001l2294" n="2161">Nostre François n'ot cure de fuïr.</l>
                <l xml:id="d001l2295" n="2162">Vos compeignons ferons les cuer partir;</l>
                <l xml:id="d001l2296" n="2163">novele mort lor covint a sentir.</l>
                <l xml:id="d001l2297" n="2164">Baron François, pri vos de bien ferir.</l>
                <l xml:id="d001l2298" n="2165">Cest primers cols sunt nostre, Deu plasir!"</l>
                <lb/>
                <lb/>
                <p xml:id="d001l2299" style="font-weight:bold" n="">CXXXIV</p>
                <lb/>
                <l xml:id="d001l2300" n="2166">Estouz de Lengres fu plens de grant vertu;</l>
                <l xml:id="d001l2301" n="2167">mot ot lo cuer dolant et irascu</l>
                <l xml:id="d001l2302" n="2168">quant vit les rens qe si pres sunt venu.</l>
                <l xml:id="d001l2303" n="2169">"E, Guenes, fel, cest plet nos as meü!"</l>
                <l xml:id="d001l2304" n="2170">Dont lasse corre a plen fren estendu;</l>
                <l xml:id="d001l2305" n="2171">brandist la lance del fort espi molu;</l>
                <l xml:id="d001l2306" n="2172">fiert l'aumanzor devant sor son escu;</l>
                <l xml:id="d001l2307" n="2173">d'un chief en autre li a frait et rompu,</l>
                <l xml:id="d001l2308" n="2174">l'osberc dou dos desmaillié et rompu;</l>
                <l xml:id="d001l2309" n="2175">per mi le cors li met lo fer tot nu;</l>
                <l xml:id="d001l2310" n="2176">e mi la place l'abat tot estendu.</l>
                <l xml:id="d001l2311" n="2177">"Outre, dist il, paien! Mal aies tu!</l>
                <l xml:id="d001l2312" n="2178">Je ne di mie Charlles n'i ait perdu.</l>
                <l xml:id="d001l2313" n="2179">A grant peché somes e traï et vendu."</l>
                <l xml:id="d001l2314" n="2180">Li renc s'astrengent, tot ont fait li chenu.</l>
                <lb/>
                <lb/>
                <p xml:id="d001l2315" style="font-weight:bold" n="">CXXXV</p>
                <lb/>
                <l xml:id="d001l2316" n="2181">Gelers fu proz, mot ot le cuer loial.</l>
                <l xml:id="d001l2317" n="2182">Il laisse corre tot le pendant d'un val;</l>
                <l xml:id="d001l2318" n="2183">brandist la hanste au penon de cendal,</l>
                <l xml:id="d001l2319" n="2184">si vait ferir Malpin de Mont Pregal;</l>
                <l xml:id="d001l2320" n="2185">ses forz escuz ne valt un don de sal;</l>
                <l xml:id="d001l2321" n="2186">trestot li fent la bocle de cristal.</l>
                <l xml:id="d001l2322" n="2187">L'osberc li fause, aprés li fist tel mal</l>
                <l xml:id="d001l2323" n="2188">li cuer li part, mort l'abat dou ceval.</l>
                <l xml:id="d001l2324" n="2189">Diable ot l'arme par mot grant trebal.</l>
                <l xml:id="d001l2325" n="2190">Gelers escrie: "Monjoie la roial!</l>
                <l xml:id="d001l2326" n="2191">Ferez, François, c'or somes comunal!"</l>
                <l xml:id="d001l2327" n="2192">Donc se restregnent li conte natural.</l>
                <l xml:id="d001l2328" n="2193">Dist lor Oliver: "Mult sunt Franc bon vasal!"</l>
                <lb/>
                <lb/>
                <p xml:id="d001l2329" style="font-weight:bold" n="">CXXXVI</p>
                <lb/>
                <l xml:id="d001l2330" n="2194">Grant bruit demenent cist baron chevaler</l>
                <l xml:id="d001l2331" n="2195">et Saraçin - cui Deus doint engobrer!</l>
                <l xml:id="d001l2332" n="2196">Seus partirent jusqe a trois cent meillier.</l>
                <l xml:id="d001l2333" n="2197">A nostre Franzois livreront estor pleigner.</l>
                <l xml:id="d001l2334" n="2198">Ce dist Gelins: "Or mi teing por lainer.</l>
                <l xml:id="d001l2335" n="2199">S'or ne m'eslais, ne me pris un dener!"</l>
                <l xml:id="d001l2336" n="2200">Le destrier broze des esperons d'or mer;</l>
                <l xml:id="d001l2337" n="2201">brandist la haste dont bien trenche l'acer;</l>
                <l xml:id="d001l2338" n="2202">fiert l'Amoraive sor l'escu de quarter.</l>
                <l xml:id="d001l2339" n="2203">Teinz ne blazon ne li valt un dener.</l>
                <l xml:id="d001l2340" n="2204">Son confanon li fait el cors baigner.</l>
                <l xml:id="d001l2341" n="2205">Mort le trestorne par dalez un senter;</l>
                <l xml:id="d001l2342" n="2206">l'arme de lui en porte l'averser.</l>
                <lb/>
                <lb/>
                <p xml:id="d001l2343" style="font-weight:bold" n="">CXXXVII</p>
                <lb/>
                <l xml:id="d001l2344" n="2207">Mot fu grant li estor, nus nel pot endurer;</l>
                <l xml:id="d001l2345" n="2208">a grant dolor l'estot a desevrer.</l>
                <l xml:id="d001l2346" n="2209">Anseïs fist mult fort a löer.</l>
                <l xml:id="d001l2347" n="2210">Lo destrier broche, mult le fist resaler;</l>
                <l xml:id="d001l2348" n="2211">brandist la haste, va a Torgis joster;</l>
                <l xml:id="d001l2349" n="2212">de Tortolose se fasoit roi clamer.</l>
                <l xml:id="d001l2350" n="2213">Sor son escu li va grant cop doner;</l>
                <l xml:id="d001l2351" n="2214">teinz ne blasons ne le puet contrester,</l>
                <l xml:id="d001l2352" n="2215">ne li osberc garantir ni tenser.</l>
                <l xml:id="d001l2353" n="2216">Per mi lo piz li fait lo fust paser;</l>
                <l xml:id="d001l2354" n="2217">mort le trebuce sanz brair ne crïer;</l>
                <l xml:id="d001l2355" n="2218">l'arme s'en va en enfer osteler.</l>
                <lb/>
                <lb/>
                <p xml:id="d001l2356" style="font-weight:bold" n="">CXXXVIII</p>
                <lb/>
                <l xml:id="d001l2357" n="2219">Engelers li Gascons de Bordele</l>
                <l xml:id="d001l2358" n="2220">repoint e broche lo destrier de Chastelle;</l>
                <l xml:id="d001l2359" n="2221">brandist la lance et l'enseigne vermeille;</l>
                <l xml:id="d001l2360" n="2222">fiert Estormi sor la targe novelle.</l>
                <l xml:id="d001l2361" n="2223">D'un chief en altre li fent et esqertelle;</l>
                <l xml:id="d001l2362" n="2224">l'osberc li fause par desus la gonelle;</l>
                <l xml:id="d001l2363" n="2225">li cuers li part, mort l'abat de la sele.</l>
                <l xml:id="d001l2364" n="2226">Dont descent Ote le val d'une combele;</l>
                <l xml:id="d001l2365" n="2227">li cons Rollant le conduist et chaele.</l>
                <l xml:id="d001l2366" n="2228">De son espié trenche si l'alemele,</l>
                <l xml:id="d001l2367" n="2229">ainz q'il retort ara fait tel novele</l>
                <l xml:id="d001l2368" n="2230">dont Sarazins perdera la böele.</l>
                <lb/>
                <lb/>
                <p xml:id="d001l2369" style="font-weight:bold" n="">CXXXIX</p>
                <lb/>
                <l xml:id="d001l2370" n="2231">Otes fu proz et vasal mult valant.</l>
                <l xml:id="d001l2371" n="2232">Lo destrier broche, mot le va semonant.</l>
                <l xml:id="d001l2372" n="2233">Brandist la hauste del fort espi tranchant,</l>
                <l xml:id="d001l2373" n="2234">si vait ferir un paien, Estorgant,</l>
                <l xml:id="d001l2374" n="2235">sor son escu en la pene devant;</l>
                <l xml:id="d001l2375" n="2236">teinz ne blazons ne li vast un besant.</l>
                <l xml:id="d001l2376" n="2237">Tot li desront son osberc jacerant;</l>
                <l xml:id="d001l2377" n="2238">el cors li mist l'enseigne verdoiant.</l>
                <l xml:id="d001l2378" n="2239">Mort le trebuche de son cheval corant.</l>
                <l xml:id="d001l2379" n="2240">Une parole li dist par avenant:</l>
                <l xml:id="d001l2380" n="2241">"Otre, qivert! Ja n'en arez garant!"</l>
                <lb/>
                <lb/>
                <p xml:id="d001l2381" style="font-weight:bold" n="">CXL</p>
                <lb/>
                <l xml:id="d001l2382" n="2242">Berengers fu corageus et hardiz;</l>
                <l xml:id="d001l2383" n="2243">brandist la hauste de l'espié moliz.</l>
                <l xml:id="d001l2384" n="2244">Fiert un paien qi a nom Estormiz;</l>
                <l xml:id="d001l2385" n="2245">grant cop li done sor son escu voltiz;</l>
                <l xml:id="d001l2386" n="2246">tot li eströe lo teinz et la vernitz;</l>
                <l xml:id="d001l2387" n="2247">fausé li a lo blanc hauberc tresliz;</l>
                <l xml:id="d001l2388" n="2248">son confenon li met par mi le piz;</l>
                <l xml:id="d001l2389" n="2249">mort le trestorne entre mil Arabiz.</l>
                <l xml:id="d001l2390" n="2250">Dist tel parole dont mult fu bien oïz:</l>
                <l xml:id="d001l2391" n="2251">"Otre, qivers! De Deus soiez maudiz!"</l>
                <l xml:id="d001l2392" n="2252">Des doze pers li dis en sunt ociz;</l>
                <l xml:id="d001l2393" n="2253">ne mais qe deus n'en i a remés viz:</l>
                <l xml:id="d001l2394" n="2254">ce est Cornubles et li rois Margariz.</l>
                <lb/>
                <lb/>
                <p xml:id="d001l2395" style="font-weight:bold" n="">CXLI</p>
                <lb/>
                <l xml:id="d001l2396" n="2255">En Margarit ot mot bon chevalier;</l>
                <l xml:id="d001l2397" n="2256">bals fu et proz et le cors ot legier.</l>
                <l xml:id="d001l2398" n="2257">Le destrier broche des esperon d'or mer;</l>
                <l xml:id="d001l2399" n="2258">brandit la lance al confenon pleigner;</l>
                <l xml:id="d001l2400" n="2259">sor son escu vint ferir Oliver;</l>
                <l xml:id="d001l2401" n="2260">lonc le costé li fait paser l'acer.</l>
                <l xml:id="d001l2402" n="2261">Deus le gari q'en car nel pot tochier.</l>
                <l xml:id="d001l2403" n="2262">Sa lance froisse, ne le pot desrochier;</l>
                <l xml:id="d001l2404" n="2263">outre s'en passe, qe n'i ot enconbrier.</l>
                <l xml:id="d001l2405" n="2264">Sone son grasle por sa jent ralïer.</l>
                <lb/>
                <lb/>
                <p xml:id="d001l2406" style="font-weight:bold" n="">CXLII</p>
                <lb/>
                <l xml:id="d001l2407" n="2265">La bataille est mult merveillose et dure.</l>
                <l xml:id="d001l2408" n="2266">Fiert les paiens, mie ne s'aseüre</l>
                <l xml:id="d001l2409" n="2267">li cons Rollant tant com l'aste li dure,</l>
                <l xml:id="d001l2410" n="2268">puis trast l'espee. D'or est li noldeüre.</l>
                <l xml:id="d001l2411" n="2269">Fert un paien de mot grant estature:</l>
                <l xml:id="d001l2412" n="2270">nom ot Cornuble, nez d'une terre dure.</l>
                <l xml:id="d001l2413" n="2271">Tot lo porfent tres q'en la forcheüre</l>
                <l xml:id="d001l2414" n="2272">e lo cheval deci qe la jonture;</l>
                <l xml:id="d001l2415" n="2273">trestot l'abat el pré a la froidure.</l>
                <l xml:id="d001l2416" n="2274">Une rapoine li dist a desmesure:</l>
                <l xml:id="d001l2417" n="2275">"Deus qi tot fist te doist male venture!</l>
                <l xml:id="d001l2418" n="2276">Ja de bataille n'averas jameis cure."</l>
                <lb/>
                <lb/>
                <p xml:id="d001l2419" style="font-weight:bold" n="">CXLIII</p>
                <lb/>
                <l xml:id="d001l2420" n="2277">Rollanz fu proz et de mult fier coraje;</l>
                <l xml:id="d001l2421" n="2278">tint Durendart par mot ruste bataille;</l>
                <l xml:id="d001l2422" n="2279">de Saraçins a fait mot grant doumage.</l>
                <l xml:id="d001l2423" n="2280">Cel jor mostra si ben son vasalage,</l>
                <l xml:id="d001l2424" n="2281">qi l'atendit ne fist mie qe saie:</l>
                <l xml:id="d001l2425" n="2282">la teste i pert, ne demande autre gaje.</l>
                <l xml:id="d001l2426" n="2283">Sanc et cervelle fait voler en l'erbaje.</l>
                <l xml:id="d001l2427" n="2284">Tot a son cors sanglant et son visage.</l>
                <l xml:id="d001l2428" n="2285">Et Oliver de ferir ne se targe.</l>
                <l xml:id="d001l2429" n="2286">Li doze per, qi sunt de haut parage,</l>
                <l xml:id="d001l2430" n="2287">ferent et caplent desor la gent sauvage.</l>
                <l xml:id="d001l2431" n="2288">Murent paien a duel et a hontage.</l>
                <l xml:id="d001l2432" n="2289">Dist l'arcivesqe: "Nostre gent est mot sage!</l>
                <l xml:id="d001l2433" n="2290">Bien se defendent a cest estrot pasage,</l>
                <l xml:id="d001l2434" n="2291">car pleüst Deu, qi fist oisel volage,</l>
                <l xml:id="d001l2435" n="2292">ch'i fust li rois cui avons fait domage!"</l>
                <lb/>
                <lb/>
                <p xml:id="d001l2436" style="font-weight:bold" n="">CXLIV</p>
                <lb/>
                <l xml:id="d001l2437" n="2293">Olivers fu cortoiz et afaitiez</l>
                <l xml:id="d001l2438" n="2294">e de bataille hardiz et enseignez.</l>
                <l xml:id="d001l2439" n="2295">Sa lance est fraite, mot en est corocez.</l>
                <l xml:id="d001l2440" n="2296">Entre ses poinç remest l'une moitiez.</l>
                <l xml:id="d001l2441" n="2297">Fiert Fauseron en l'eume q'est vergez:</l>
                <l xml:id="d001l2442" n="2298">fors de la teste li a les elz sachez</l>
                <l xml:id="d001l2443" n="2299">e la cervele li espant a ses piez.</l>
                <l xml:id="d001l2444" n="2300">Quant il l'ot mort, s'en fu joios et liez.</l>
                <l xml:id="d001l2445" n="2301">Aprés oncit deus autres renoiez:</l>
                <l xml:id="d001l2446" n="2302">ce fu Torgins qe mal fu vengiez</l>
                <l xml:id="d001l2447" n="2303">e Liganors, uns valez sorqidez.</l>
                <l xml:id="d001l2448" n="2304">Ses tronçons brise, se li est eselicez.</l>
                <l xml:id="d001l2449" n="2305">Voit le Rollant, mot s'en est merveilliez:</l>
                <l xml:id="d001l2450" n="2306">"Sire compeing, estes vos enragez</l>
                <l xml:id="d001l2451" n="2307">qi de baston en estor vos aidiez?</l>
                <l xml:id="d001l2452" n="2308">Acer et fers i est plus a resoignez!</l>
                <l xml:id="d001l2453" n="2309">Ou est donc Auteclere? Por qoi ne la traiez?"</l>
                <l xml:id="d001l2454" n="2310">Dist Oliver: "N'en sui pas aïsiez,</l>
                <l xml:id="d001l2455" n="2311">car de ferir sui trop enbesognez.</l>
                <l xml:id="d001l2456" n="2312">- Deus! dist Rollant, c'est torz et grant pechez!</l>
                <l xml:id="d001l2457" n="2313">A, Guene fel, com nus as engegniez!</l>
                <l xml:id="d001l2458" n="2314">Por traïson nos as a mort tornez!"</l>
                <l xml:id="d001l2459" n="2315">A tant s'en torne, corant et eslaissiez.</l>
                <l xml:id="d001l2460" n="2316">Oliver s'est ver paiens repairez.</l>
                <lb/>
                <lb/>
                <p xml:id="d001l2461" style="font-weight:bold" n="">CXLV</p>
                <lb/>
                <l xml:id="d001l2462" n="2317">La bataille i ot pleinere et aduree.</l>
                <l xml:id="d001l2463" n="2318">Grant fu li chaples de la gent desfaee.</l>
                <l xml:id="d001l2464" n="2319">D'ambedeus parz fu forment redotee</l>
                <l xml:id="d001l2465" n="2320">la grant bataille qi la fu devisee.</l>
                <l xml:id="d001l2466" n="2321">Li plus seürs a la color muee.</l>
                <l xml:id="d001l2467" n="2322">Et Olivers a la teste enclinee;</l>
                <l xml:id="d001l2468" n="2323">por mautalant mist la mein a la spee,</l>
                <l xml:id="d001l2469" n="2324">si vait ferir Justin de Val Fondee.</l>
                <l xml:id="d001l2470" n="2325">Trenche li l'eume, la vetaille est fausee;</l>
                <l xml:id="d001l2471" n="2326">tot lo porfent deci q'en la coree;</l>
                <l xml:id="d001l2472" n="2327">li brans cola sus la sele doree;</l>
                <l xml:id="d001l2473" n="2328">au bon destrier a la schine coupee;</l>
                <l xml:id="d001l2474" n="2329">mort l'abati devant lui en la pree.</l>
                <l xml:id="d001l2475" n="2330">Vit le Rollant, mervelle li agree.</l>
                <l xml:id="d001l2476" n="2331">Li enperere de Françe la loee</l>
                <l xml:id="d001l2477" n="2332">por si fait cols lors a s'amor donee.</l>
                <l xml:id="d001l2478" n="2333">De totes parz fu "Monjoie!" escriee.</l>
                <l xml:id="d001l2479" n="2334">Paien fremissent, l'ost est espöentee.</l>
                <l xml:id="d001l2480" n="2335">Arier se trait demie arbarestree.</l>
                <l xml:id="d001l2481" n="2336">Marpris s'en torne en une randonee.</l>
                <l xml:id="d001l2482" n="2337">Marsilions la novele ot contee.</l>
                <l xml:id="d001l2483" n="2338">Li rois l'entent, s'a la teste levee.</l>
                <l xml:id="d001l2484" n="2339">Mot tost comande qe sa gent soit armee.</l>
                <lb/>
                <lb/>
                <p xml:id="d001l2485" style="font-weight:bold" n="">CXLVI</p>
                <lb/>
                <l xml:id="d001l2486" n="2340">Marsilions, cui tote honor sosteigne,</l>
                <l xml:id="d001l2487" n="2341">prist vint mil laiz de puite ovreigne.</l>
                <l xml:id="d001l2488" n="2342">Ne croient Deu ne la sue compeigne.</l>
                <l xml:id="d001l2489" n="2343">Per un destor merveillos et estreigne</l>
                <l xml:id="d001l2490" n="2344">vont a Gauter, qi garde la montaigne.</l>
                <l xml:id="d001l2491" n="2345">Rois Amauri porte cel jor l'enseigne.</l>
                <l xml:id="d001l2492" n="2346">Per le costé, deus delez une montaigne,</l>
                <l xml:id="d001l2493" n="2347">les destroiz garde devers les poz d'Espaigne.</l>
                <l xml:id="d001l2494" n="2348">"Deus! dist Gauter, seint Mallo de Bretaigne!</l>
                <l xml:id="d001l2495" n="2349">De nos as fait dolorose barguegne</l>
                <l xml:id="d001l2496" n="2350">Guene li fel, cui Demedeus confreigne!"</l>
                <l xml:id="d001l2497" n="2351">Ses genz escrie qe chascuns d'als s'estreigne.</l>
                <lb/>
                <lb/>
                <p xml:id="d001l2498" style="font-weight:bold" n="">CXLVII</p>
                <lb/>
                <l xml:id="d001l2499" n="2352">Rois Amauris est sus le monz venuz,</l>
                <l xml:id="d001l2500" n="2353">o lui vint mile des paiens mescreüz.</l>
                <l xml:id="d001l2501" n="2354">Franzois asaillent a force et a vertuz.</l>
                <l xml:id="d001l2502" n="2355">Per grant dolor les ont le jor feruz.</l>
                <l xml:id="d001l2503" n="2356">Toz les ont morz, ocis et confonduz.</l>
                <l xml:id="d001l2504" n="2357">Sor toz les autres fu Gauter irasuz.</l>
                <l xml:id="d001l2505" n="2358">L'escu enbrace, si fu traiz li branz nuz;</l>
                <l xml:id="d001l2506" n="2359">vers le renc maistre s'en vient li sauz menuz;</l>
                <l xml:id="d001l2507" n="2360">a als se joint, ne lor rent pas saluz.</l>
                <lb/>
                <lb/>
                <p xml:id="d001l2508" style="font-weight:bold" n="">CXLVIII</p>
                <lb/>
                <l xml:id="d001l2509" n="2361">Si cum Gauters est a els ajostez,</l>
                <l xml:id="d001l2510" n="2362">paien l'asaillent environ de toz lez.</l>
                <l xml:id="d001l2511" n="2363">Ses forz escuz li fu fraiz et quassez,</l>
                <l xml:id="d001l2512" n="2364">ses blanc oberz rompuz et desafrez;</l>
                <l xml:id="d001l2513" n="2365">trois espiez ot par mi le cors colez;</l>
                <l xml:id="d001l2514" n="2366">tot ot percez les flans et les costez.</l>
                <l xml:id="d001l2515" n="2367">Li cuers li faut, qe tres foiz est pasmez.</l>
                <l xml:id="d001l2516" n="2368">Ne pot sofrir Gauters li alosez:</l>
                <l xml:id="d001l2517" n="2369">o veille o non s'en est del camp tornez,</l>
                <l xml:id="d001l2518" n="2370">mais mult s'en vait corozois et irez.</l>
                <l xml:id="d001l2519" n="2371">Grant aleüre est del mont avalez.</l>
                <l xml:id="d001l2520" n="2372">Rollant escrie: "Ou estes vos alez?</l>
                <l xml:id="d001l2521" n="2373">Fiz a baron, et car me secorez!"</l>
                <lb/>
                <lb/>
                <p xml:id="d001l2522" style="font-weight:bold" n="">CXLIX</p>
                <lb/>
                <l xml:id="d001l2523" n="2374">Gauters costie dalez un tertresel;</l>
                <l xml:id="d001l2524" n="2375">desor l'arzon li gisent li büel.</l>
                <l xml:id="d001l2525" n="2376">E Franzois font de Sarazins masel.</l>
                <l xml:id="d001l2526" n="2377">Li cons Gerins sist el cheval morel,</l>
                <l xml:id="d001l2527" n="2378">e ses compaing Gerers fu mot isnel.</l>
                <l xml:id="d001l2528" n="2379">Ambedui poignent le pendant d'un valcel,</l>
                <l xml:id="d001l2529" n="2380">si vont ferir un paien Tinodel,</l>
                <l xml:id="d001l2530" n="2381">l'uns en l'escu par desoz en cantel,</l>
                <l xml:id="d001l2531" n="2382">e l'autre en l'osberc don d'or sunt li clavel.</l>
                <l xml:id="d001l2532" n="2383">El cors li begnent les espiez a nöel;</l>
                <l xml:id="d001l2533" n="2384">mort lo trestorne tres par mi un preel.</l>
                <l xml:id="d001l2534" n="2385">Aprimereins i fu, li fiz Abel;</l>
                <l xml:id="d001l2535" n="2386">celui oncist Enzeler de Bordel.</l>
                <l xml:id="d001l2536" n="2387">Turpins de Reins reoncist Singlorel,</l>
                <l xml:id="d001l2537" n="2388">l'enchanteor qi par son grant revel</l>
                <l xml:id="d001l2538" n="2389">fu en enfer por faire son avel.</l>
                <l xml:id="d001l2539" n="2390">Per artimaisse l'i conduist Pinabel.</l>
                <l xml:id="d001l2540" n="2391">Dist l'arcivesqe: "Ci a riche cembel!"</l>
                <l xml:id="d001l2541" n="2392">Rollant respont: "Ben ferent li doncel.</l>
                <l xml:id="d001l2542" n="2393">Oliver, frere, itel cop me sunt bel."</l>
                <lb/>
                <lb/>
                <p xml:id="d001l2543" style="font-weight:bold" n="">CL</p>
                <lb/>
                <l xml:id="d001l2544" n="2394">La bataille est merveillose et grant.</l>
                <l xml:id="d001l2545" n="2395">Mesleement ferent paiens et Franc.</l>
                <l xml:id="d001l2546" n="2396">Se li uns lasse, l'autrë est defendant.</l>
                <l xml:id="d001l2547" n="2397">La veïst on tant vert eume luisant</l>
                <l xml:id="d001l2548" n="2398">e tant escu a or reflanboiant,</l>
                <l xml:id="d001l2549" n="2399">tant bon osberc safré et jacerant,</l>
                <l xml:id="d001l2550" n="2400">tant destrer brun, lor resnes traïnant,</l>
                <l xml:id="d001l2551" n="2401">dont li vasal gisent mort par les chans!</l>
                <l xml:id="d001l2552" n="2402">Deus! tant prodome perdent le jor lor sanc</l>
                <l xml:id="d001l2553" n="2403">qi pois n'en virent ni moillers ni enfant</l>
                <l xml:id="d001l2554" n="2404">ne lor amis qi sunt as porz pasant.</l>
                <l xml:id="d001l2555" n="2405">Karlemeine en sera mot dolant.</l>
                <l xml:id="d001l2556" n="2406">Cui chaut de zo, quan ne lor ert aidant?</l>
                <l xml:id="d001l2557" n="2407">Li mals traïte, Guene le soduiant,</l>
                <l xml:id="d001l2558" n="2408">mauvais servise lor fist a icel tans,</l>
                <l xml:id="d001l2559" n="2409">quant soi meïsme vendi as mescreant,</l>
                <l xml:id="d001l2560" n="2410">puis en fu mort par mervellos talant,</l>
                <l xml:id="d001l2561" n="2411">enscemble o lui de ses apartenant.</l>
                <l xml:id="d001l2562" n="2412">Ce trovons nos es estoires lisant:</l>
                <l xml:id="d001l2563" n="2413">qe Pinabel fu par lui recreant;</l>
                <l xml:id="d001l2564" n="2414">detraiz fu Guene a forz chevals corant.</l>
                <l xml:id="d001l2565" n="2415">Si dut il estre, car il fu mescreant,</l>
                <l xml:id="d001l2566" n="2416">quant por argent fu itel mercaant.</l>
                <lb/>
                <lb/>
                <p xml:id="d001l2567" style="font-weight:bold" n="">CLI</p>
                <lb/>
                <l xml:id="d001l2568" n="2417">En la bataille sor la paiene jent,</l>
                <l xml:id="d001l2569" n="2418">feri Rollant par mot fer mautalænt</l>
                <l xml:id="d001l2570" n="2419">et Oliver prove son hardiment.</l>
                <l xml:id="d001l2571" n="2420">Li archivesqe plus de mil cols i prent.</l>
                <l xml:id="d001l2572" n="2421">Li doze per ne se tarzent nïent.</l>
                <l xml:id="d001l2573" n="2422">Franzois i ferent trestuit comunalment.</l>
                <l xml:id="d001l2574" n="2423">Morent paien come chaitif dolent.</l>
                <l xml:id="d001l2575" n="2424">Qi ne s'en fuit enqi per son jovent.</l>
                <l xml:id="d001l2576" n="2425">Franzois i perdent meint riche garniment,</l>
                <l xml:id="d001l2577" n="2426">tant bon espi nöelé a argent!</l>
                <l xml:id="d001l2578" n="2427">De lor espees sunt tot li brant sanglent,</l>
                <l xml:id="d001l2579" n="2428">et si i perdent meint chevalier vaillent.</l>
                <l xml:id="d001l2580" n="2429">Cui caut de ce? Char ne lor vaut nïent!</l>
                <l xml:id="d001l2581" n="2430">Mais ne veront ni amis ni parent,</l>
                <l xml:id="d001l2582" n="2431">ne Carllemeine qi as porz les atent.</l>
                <l xml:id="d001l2583" n="2432">En France crut si doloros torment</l>
                <l xml:id="d001l2584" n="2433">q'i aparut de tonoire et de vent,</l>
                <l xml:id="d001l2585" n="2434">pluiues et grailles desmesureement;</l>
                <l xml:id="d001l2586" n="2435">e chïent foudre et menu et sovent</l>
                <l xml:id="d001l2587" n="2436">et terre i est mote comunalment.</l>
                <l xml:id="d001l2588" n="2437">De seint Michel desc'as poz de Gricent</l>
                <l xml:id="d001l2589" n="2438">n'i a cité dont li murs n'i cravent.</l>
                <l xml:id="d001l2590" n="2439">En droit midi tenebres i sunt cent;</l>
                <l xml:id="d001l2591" n="2440">n'i a clarté se li cels ne l'i rent.</l>
                <l xml:id="d001l2592" n="2441">Il n'i a home qi mot n'i s'espouent.</l>
                <l xml:id="d001l2593" n="2442">Dïent pluisor qi c'est defeniment;</l>
                <l xml:id="d001l2594" n="2443">la fins de siegle ci nos est en present.</l>
                <l xml:id="d001l2595" n="2444">Il n'i savoient ni dïent voir nïent:</l>
                <l xml:id="d001l2596" n="2445">ainz est dolor por amor de Rollent.</l>
                <lb/>
                <lb/>
                <p xml:id="d001l2597" style="font-weight:bold" n="">CLII</p>
                <lb/>
                <l xml:id="d001l2598" n="2446">Fort sunt li signe et li orage grant.</l>
                <l xml:id="d001l2599" n="2447">En douce France tante çase versant!</l>
                <l xml:id="d001l2600" n="2448">Tres mïedi jusc'al solel cochant</l>
                <l xml:id="d001l2601" n="2449">noiz est oscure, ne vit hon tant ne quant;</l>
                <l xml:id="d001l2602" n="2450">jors ni solauz n'i fait clarté luisant;</l>
                <l xml:id="d001l2603" n="2451">home n'i a ne qit morir esrant.</l>
                <l xml:id="d001l2604" n="2452">Bien püent estre en cel reigne dolant,</l>
                <l xml:id="d001l2605" n="2453">car li bon muerent, dont il sunt desirant.</l>
                <l xml:id="d001l2606" n="2454">A Seint Denise, cui Deus parame tant,</l>
                <l xml:id="d001l2607" n="2455">la troverez en istoire lisant</l>
                <l xml:id="d001l2608" n="2456">ceste dolor por amor de Rollant.</l>
                <l xml:id="d001l2609" n="2457">Meudre vasal nen ceindra jamés brant;</l>
                <l xml:id="d001l2610" n="2458">por chevalier ne qiet mes d'auferant.</l>
                <lb/>
                <lb/>
                <p xml:id="d001l2611" style="font-weight:bold" n="">CLIII</p>
                <lb/>
                <l xml:id="d001l2612" n="2459">La bataille est pleignere, durement aduree.</l>
                <l xml:id="d001l2613" n="2460">D'ambedeus parz est fortment redotee.</l>
                <l xml:id="d001l2614" n="2461">Ferent François de lor trenchant espee:</l>
                <l xml:id="d001l2615" n="2462">n'i a celui ne l'ait ensanglentee.</l>
                <l xml:id="d001l2616" n="2463">"Monjoie!" escrïent, l'enseigne renomee.</l>
                <l xml:id="d001l2617" n="2464">La veïst l'om tate broine safree,</l>
                <l xml:id="d001l2618" n="2465">taint espiez escroisir, tante teste coupee,</l>
                <l xml:id="d001l2619" n="2466">tant destrier mort a la resne trancee</l>
                <l xml:id="d001l2620" n="2467">dont li vasal gisent mort par la pree!</l>
                <l xml:id="d001l2621" n="2468">Paien s'en fuient par mi une valee;</l>
                <l xml:id="d001l2622" n="2469">Franc les enchauchent par tote la contree.</l>
                <lb/>
                <lb/>
                <p xml:id="d001l2623" style="font-weight:bold" n="">CLIV</p>
                <lb/>
                <l xml:id="d001l2624" n="2470">Paiene gent, dolante et irascue,</l>
                <l xml:id="d001l2625" n="2471">par mi Espaigne ont lor voie acolue.</l>
                <l xml:id="d001l2626" n="2472">Franc les encauchent de la Terre Absolue.</l>
                <l xml:id="d001l2627" n="2473">Meinte chiere arme i ot le jor perdue.</l>
                <l xml:id="d001l2628" n="2474">Paiene jent est morte et confondue.</l>
                <l xml:id="d001l2629" n="2475">Li cons Rollant durement les argüe.</l>
                <l xml:id="d001l2630" n="2476">La veïst on les plenes si vestue,</l>
                <l xml:id="d001l2631" n="2477">tant eume frait, tante tarze rompue,</l>
                <l xml:id="d001l2632" n="2478">tant destrier ont les renes desrompue</l>
                <l xml:id="d001l2633" n="2479">dont li vasal gisent en l'erbe drue!</l>
                <l xml:id="d001l2634" n="2480">Ceste bataille ont nos Franzois vancue;</l>
                <l xml:id="d001l2635" n="2481">c'est la primiere qi si lor est venue.</l>
                <l xml:id="d001l2636" n="2482">Deus! puis lor est si grant pene creüe;</l>
                <l xml:id="d001l2637" n="2483">en grant dolor en est France cheüe!</l>
                <lb/>
                <lb/>
                <p xml:id="d001l2638" style="font-weight:bold" n="">CLV</p>
                <lb/>
                <l xml:id="d001l2639" n="2484">Nostre Franzois ont feru a baudor.</l>
                <l xml:id="d001l2640" n="2485">Paien ont mort por lor ruste vigor;</l>
                <l xml:id="d001l2641" n="2486">de cent meillier n'en sunt dui en retor.</l>
                <l xml:id="d001l2642" n="2487">Dist l'arcivesqe: "Nostre gent a grant valor;</l>
                <l xml:id="d001l2643" n="2488">nus rois en terre n'en ot onqes meillor!"</l>
                <l xml:id="d001l2644" n="2489">Il est escrit es en la Geste Francor:</l>
                <l xml:id="d001l2645" n="2490">droiz est a estre en la Terre Major,</l>
                <l xml:id="d001l2646" n="2491">qe proz vasal ont l'enperaor.</l>
                <l xml:id="d001l2647" n="2492">Vont par lo camp por rejoster a lor.</l>
                <l xml:id="d001l2648" n="2493">Qi donc oïst lo duel et la clamor!</l>
                <l xml:id="d001l2649" n="2494">Plorent des els par mot grande dolor.</l>
                <l xml:id="d001l2650" n="2495">Es vos Marsille et d'Espeigne la flor.</l>
                <l xml:id="d001l2651" n="2496">Li augalie chivauche par iror;</l>
                <l xml:id="d001l2652" n="2497">voit le Oliver, si mue la color.</l>
                <l xml:id="d001l2653" n="2498">Rollant apele, si li dist par amor:</l>
                <l xml:id="d001l2654" n="2499">"Sire compeing, por Deu le Criator,</l>
                <l xml:id="d001l2655" n="2500">nostre compaigne partira hui a dolor.</l>
                <l xml:id="d001l2656" n="2501">Ja uns de nos n'estordra hui de jor.</l>
                <l xml:id="d001l2657" n="2502">Guenes li fel - cui Deus doint desenor! -</l>
                <l xml:id="d001l2658" n="2503">nus a venduz a la gent paienor."</l>
                <lb/>
                <lb/>
                <p xml:id="d001l2659" style="font-weight:bold" n="">CLVI</p>
                <lb/>
                <l xml:id="d001l2660" n="2504">Li cons Rollant est fortment dementez;</l>
                <l xml:id="d001l2661" n="2505">maint rustes cols a feruz e donez,</l>
                <l xml:id="d001l2662" n="2506">et Oliver li proz et li senez.</l>
                <l xml:id="d001l2663" n="2507">Li doze per resunt de grant bontez;</l>
                <l xml:id="d001l2664" n="2508">rompent et ferent par dure pöestez.</l>
                <l xml:id="d001l2665" n="2509">Saracins ont a martire livrez:</l>
                <l xml:id="d001l2666" n="2510">de cent millers n'en est uns escampez</l>
                <l xml:id="d001l2667" n="2511">fors Margari, le traïtor provez.</l>
                <l xml:id="d001l2668" n="2512">Se il s'en fuit, n'en doit estre blasmez:</l>
                <l xml:id="d001l2669" n="2513">mot grant besoing est par lui demorez.</l>
                <l xml:id="d001l2670" n="2514">De qatre parz est entr'el cors navrez;</l>
                <l xml:id="d001l2671" n="2515">ses brans d'acer est tos desertez</l>
                <l xml:id="d001l2672" n="2516">e ses osberc rumpuz et desmailliez.</l>
                <l xml:id="d001l2673" n="2517">Envers Espaigne est ses chevals tornez;</l>
                <l xml:id="d001l2674" n="2518">al roi Marsille a toz les faiz contez.</l>
                <lb/>
                <lb/>
                <p xml:id="d001l2675" style="font-weight:bold" n="">CLVII</p>
                <lb/>
                <l xml:id="d001l2676" n="2519">Rois Margariz est toz sous retornez,</l>
                <l xml:id="d001l2677" n="2520">et ses osberz rompuz et depecez.</l>
                <l xml:id="d001l2678" n="2521">Ses bons brans est de sans envermellez,</l>
                <l xml:id="d001l2679" n="2522">et il meïsme de qatre spiez navrez.</l>
                <l xml:id="d001l2680" n="2523">Il vient del camp ou li chaples fu fez;</l>
                <l xml:id="d001l2681" n="2524">li rois Marsille a toz li faiz contez.</l>
                <l xml:id="d001l2682" n="2525">Mot fierement li est cheüz as piez:</l>
                <l xml:id="d001l2683" n="2526">"Bons rois d'Espeigne, esrament chevauchez!</l>
                <l xml:id="d001l2684" n="2527">Les Franc de France troverez enuiez</l>
                <l xml:id="d001l2685" n="2528">de cols ferir, de vos cors martiriez.</l>
                <l xml:id="d001l2686" n="2529">Toz les plusors troverez ensegnez.</l>
                <l xml:id="d001l2687" n="2530">Perdu i ont meint chevalier prisez</l>
                <l xml:id="d001l2688" n="2531">et de lor gent plus de l'une moitez.</l>
                <l xml:id="d001l2689" n="2532">Li remananz est mot afeblïez:</l>
                <l xml:id="d001l2690" n="2533">Il nen ot armes, de verté lo sacez."</l>
                <lb/>
                <lb/>
                <p xml:id="d001l2691" style="font-weight:bold" n="">CLVIII</p>
                <lb/>
                <l xml:id="d001l2692" n="2534">Marsilions fist forment a löer.</l>
                <l xml:id="d001l2693" n="2535">Dist as paiens: "Je vos puis mot amer.</l>
                <l xml:id="d001l2694" n="2536">Li cons Rollant fait mot a redoter;</l>
                <l xml:id="d001l2695" n="2537">qi le veïst venir, mot le deüst peser.</l>
                <l xml:id="d001l2696" n="2538">Per deus batailles se les pöez mater,</l>
                <l xml:id="d001l2697" n="2539">trois en ferai, sel volez creanter.</l>
                <l xml:id="d001l2698" n="2540">Les dis eschelles remanront por garder;</l>
                <l xml:id="d001l2699" n="2541">les autres dis iront as Frans joster.</l>
                <l xml:id="d001l2700" n="2542">Hui perdra Charlles l'orguel q'il seit mener.</l>
                <l xml:id="d001l2701" n="2543">A mot grant honte vesrez Franzois trainer."</l>
                <l xml:id="d001l2702" n="2544">Un confenon q'il ot fait adober</l>
                <l xml:id="d001l2703" n="2545">dona Grandoine, por les autres garder,</l>
                <l xml:id="d001l2704" n="2546">et cil le pris qi mot s'en vet pener.</l>
                <lb/>
                <lb/>
                <p xml:id="d001l2705" style="font-weight:bold" n="">CLIX</p>
                <lb/>
                <l xml:id="d001l2706" n="2547">Desor un mont laisse Marsilion.</l>
                <l xml:id="d001l2707" n="2548">Vai s'en Grandoine, il et si compeignon,</l>
                <l xml:id="d001l2708" n="2549">per mi un val o fiere aatison,</l>
                <l xml:id="d001l2709" n="2550">a trois clos d'or lacié son confenon.</l>
                <l xml:id="d001l2710" n="2551">A vois escrie: "Car chivauchiez, baron!"</l>
                <l xml:id="d001l2711" n="2552">Mil graille sonent; mult en son cler li son.</l>
                <l xml:id="d001l2712" n="2553">Dïent Franzois: "Deus, pere, qe feron?</l>
                <l xml:id="d001l2713" n="2554">Tant mar veïmes la bonté Gaynelon!</l>
                <l xml:id="d001l2714" n="2555">Vendu nos a par mortel traison."</l>
                <l xml:id="d001l2715" n="2556">Li arcivesqes a parlé par raison:</l>
                <l xml:id="d001l2716" n="2557">"Li home Deu, hui recevez le don.</l>
                <l xml:id="d001l2717" n="2558">En paradis avrez benecion,</l>
                <l xml:id="d001l2718" n="2559">mais li cohart n'i aront ja pardon."</l>
                <l xml:id="d001l2719" n="2560">Respont Franzois: "Comunaument l'avron,</l>
                <l xml:id="d001l2720" n="2561">qar por la loi esauchier combaton.</l>
                <l xml:id="d001l2721" n="2562">Ja Deu ne place qe chel pechié fazon</l>
                <l xml:id="d001l2722" n="2563">dont nos son reigne perdre i puison."</l>
                <l xml:id="d001l2723" n="2564">Turpins de Reins par bone entencion</l>
                <l xml:id="d001l2724" n="2565">de Deu lor fist gente ausolucion.</l>
                <l xml:id="d001l2725" n="2566">Lor ont estreint meint auferant gascon,</l>
                <l xml:id="d001l2726" n="2567">puis remonterent, irié come lion</l>
                <l xml:id="d001l2727" n="2568">ver les paiens, par fiere entencion.</l>
                <l xml:id="d001l2728" n="2569">A vois escrie: "Monjoie la Carllon!"</l>
                <lb/>
                <lb/>
                <p xml:id="d001l2729" style="font-weight:bold" n="">CLX</p>
                <lb/>
                <l xml:id="d001l2730" n="2570">Li rois Marsille en deus les fist partir.</l>
                <l xml:id="d001l2731" n="2571">Les dis eschelles en fist o soi tenir;</l>
                <l xml:id="d001l2732" n="2572">les autres dis chevauchent por ferir.</l>
                <l xml:id="d001l2733" n="2573">Mil graile sonent, si se firent oïr.</l>
                <l xml:id="d001l2734" n="2574">Dïent Franzois: "Deus, o poron garir?</l>
                <l xml:id="d001l2735" n="2575">Li doze per, che porons devenir?"</l>
                <l xml:id="d001l2736" n="2576">Li arcivesqe ne se velt plus taisir:</l>
                <l xml:id="d001l2737" n="2577">"Li home Deu, ne nos calt de morir.</l>
                <l xml:id="d001l2738" n="2578">Huy vos ferai coroner et florir,</l>
                <l xml:id="d001l2739" n="2579">en paradis richement aseïr,</l>
                <l xml:id="d001l2740" n="2580">mais li cohart n'i porront mais issir."</l>
                <l xml:id="d001l2741" n="2581">Respondent François: "N'i devons pas faillir,</l>
                <l xml:id="d001l2742" n="2582">car chascun jor penons de lui servir.</l>
                <l xml:id="d001l2743" n="2583">Poi avons gent mais mot ot grant ahir!"</l>
                <l xml:id="d001l2744" n="2584">Coment qe soient esmaié au venir,</l>
                <l xml:id="d001l2745" n="2585">Jesus de glorie, qi tot a a baillir,</l>
                <l xml:id="d001l2746" n="2586">lor fist a toz tel ardiment collir,</l>
                <l xml:id="d001l2747" n="2587">jamais por home ne les vesrez fuïr.</l>
                <lb/>
                <lb/>
                <p xml:id="d001l2748" style="font-weight:bold" n="">CLXI</p>
                <lb/>
                <l xml:id="d001l2749" n="2588">Nostre Franzois voient lor enemis.</l>
                <l xml:id="d001l2750" n="2589">Per la Deu gré qi en la crois fu mis</l>
                <l xml:id="d001l2751" n="2590">fu chascuns proz, corageus et hardis.</l>
                <l xml:id="d001l2752" n="2591">Les destriers brozent, s'unt les espiez brandis.</l>
                <l xml:id="d001l2753" n="2592">Hardiement ont paiens envaïs.</l>
                <l xml:id="d001l2754" n="2593">Grant cops lor donent sor lor escuz voltis;</l>
                <l xml:id="d001l2755" n="2594">desor les bocles les ont fraiz et malmis,</l>
                <l xml:id="d001l2756" n="2595">les blans osberc rumpuz et desarsis</l>
                <l xml:id="d001l2757" n="2596">per mi les cropes des destriers arabis.</l>
                <l xml:id="d001l2758" n="2597">Mais d'une cose soiez vos ben certis,</l>
                <l xml:id="d001l2759" n="2598">c'al joster ot tel noisse et tel cris,</l>
                <l xml:id="d001l2760" n="2599">desor lor piez est li monz retentis.</l>
                <l xml:id="d001l2761" n="2600">Mot fu vasaus qi n'i fu esbaïs!</l>
                <l xml:id="d001l2762" n="2601">Li estors fu durement esbaudis;</l>
                <l xml:id="d001l2763" n="2602">comenciez est li deus et li estris.</l>
                <l xml:id="d001l2764" n="2603">Si grant domage en sera a Paris -</l>
                <l xml:id="d001l2765" n="2604">bien en morunt mil chevalier eslis -,</l>
                <l xml:id="d001l2766" n="2605">tante pocele caste de lor amis</l>
                <l xml:id="d001l2767" n="2606">e tante dame veve de lor maris,</l>
                <l xml:id="d001l2768" n="2607">tant bon enfant de lor pere orfenis!</l>
                <l xml:id="d001l2769" n="2608">Mainz en ara el reigne seint Denis.</l>
                <l xml:id="d001l2770" n="2609">Li Franc de France, del segnoril païs,</l>
                <l xml:id="d001l2771" n="2610">ben se defendent o lé brans coloris,</l>
                <l xml:id="d001l2772" n="2611">qe chascuns d'aus voïst estre garis.</l>
                <l xml:id="d001l2773" n="2612">Mais en cel camp les covint estre ocis.</l>
                <lb/>
                <lb/>
                <p xml:id="d001l2774" style="font-weight:bold" n="">CLXII</p>
                <lb/>
                <l xml:id="d001l2775" n="2613">Un Saracin de Saragoze i a;</l>
                <l xml:id="d001l2776" n="2614">de l'ost conduire fist chil qe comanda.</l>
                <l xml:id="d001l2777" n="2615">Cel q'il comande mot tost on li fera.</l>
                <l xml:id="d001l2778" n="2616">En Saragoze uns lor paiens esta;</l>
                <l xml:id="d001l2779" n="2617">a Guenelon icil s'acompagna</l>
                <l xml:id="d001l2780" n="2618">e li plevi qe Rollant traïra.</l>
                <l xml:id="d001l2781" n="2619">Per amisté sa boche l'en baisa.</l>
                <l xml:id="d001l2782" n="2620">En guesredon un eume li dona.</l>
                <l xml:id="d001l2783" n="2621">Aprés li dist et mot bien li jura</l>
                <l xml:id="d001l2784" n="2622">Terre Major a onte livrera,</l>
                <l xml:id="d001l2785" n="2623">l'empereor fortment avilera,</l>
                <l xml:id="d001l2786" n="2624">e la corone del chief li ostera.</l>
                <l xml:id="d001l2787" n="2625">Sist el destrier: Barbemor apela.</l>
                <l xml:id="d001l2788" n="2626">Mot bien lo broche, la resne li lassa.</l>
                <l xml:id="d001l2789" n="2627">Fiert Ençeler la o il l'encontra,</l>
                <l xml:id="d001l2790" n="2628">cel de Gascoigne qe Karles tant ama.</l>
                <l xml:id="d001l2791" n="2629">L'escu li fent et l'osberc li quassa;</l>
                <l xml:id="d001l2792" n="2630">per mi le cors son espié li guia;</l>
                <l xml:id="d001l2793" n="2631">plene la lance del destrier lo geta.</l>
                <l xml:id="d001l2794" n="2632">Morz est li quns, des siens un soul n'i a.</l>
                <l xml:id="d001l2795" n="2633">Dïent Franzois: "Deus! qel dolor ci a!"</l>
                <lb/>
                <lb/>
                <p xml:id="d001l2796" style="font-weight:bold" n="">CLXIII</p>
                <lb/>
                <l xml:id="d001l2797" n="2634">Li cons Rollant apelë Oliver:</l>
                <l xml:id="d001l2798" n="2635">"Sire compeing, ci a grant destorber:</l>
                <l xml:id="d001l2799" n="2636">perdu avons lo Gascon Enzeler,</l>
                <l xml:id="d001l2800" n="2637">cel de Gascoigne qe li rois a si chier.</l>
                <l xml:id="d001l2801" n="2638">Nus n'i avons nus meillor chevaler."</l>
                <l xml:id="d001l2802" n="2639">Respont li cons: "Deus le me last vengier!"</l>
                <l xml:id="d001l2803" n="2640">Lo destrier broche des esperon d'or mer;</l>
                <l xml:id="d001l2804" n="2641">tint Auteclere dont li brant fu d'acer.</l>
                <l xml:id="d001l2805" n="2642">Desor son eume q'il fist a or verger</l>
                <l xml:id="d001l2806" n="2643">fiert lo gloton, qe nel volt espargnier;</l>
                <l xml:id="d001l2807" n="2644">tot lo porfent deci qe el templer.</l>
                <l xml:id="d001l2808" n="2645">Trenche lo cors, si oncist lo destrier,</l>
                <l xml:id="d001l2809" n="2646">si l'abat mort pres d'un gaste moster.</l>
                <l xml:id="d001l2810" n="2647">Deus en reocist qe merveilles ot cher:</l>
                <l xml:id="d001l2811" n="2648">c'est Rapadans qi mot fist a priser;</l>
                <l xml:id="d001l2812" n="2649">la teste li toli sanz negun recovrer;</l>
                <l xml:id="d001l2813" n="2650">l'arme de lui en portent averser.</l>
                <l xml:id="d001l2814" n="2651">Set Arabis fist les arçons voider:</l>
                <l xml:id="d001l2815" n="2652">ne sunt mais preu por estor commencer.</l>
                <l xml:id="d001l2816" n="2653">Ce dist Rollant: "Or vos voi mot irer.</l>
                <l xml:id="d001l2817" n="2654">Vus ne devez altrui acompagner;</l>
                <l xml:id="d001l2818" n="2655">encontre moi devez apareilier.</l>
                <l xml:id="d001l2819" n="2656">Li enperere qi France a a bailier</l>
                <l xml:id="d001l2820" n="2657">por ités cols nos aime et nos a chier.</l>
                <l xml:id="d001l2821" n="2658">“Monjoie!”" escrie por sa gent esforcer.</l>
                <l xml:id="d001l2822" n="2659">"Ferez, François! Jesus vos puist aidier."</l>
                <lb/>
                <lb/>
                <p xml:id="d001l2823" style="font-weight:bold" n="">CLXIV</p>
                <lb/>
                <l xml:id="d001l2824" n="2660">La bataille par fu merveilleuse et estreigne.</l>
                <l xml:id="d001l2825" n="2661">François sunt las, n'i a nul ne se pleigne.</l>
                <l xml:id="d001l2826" n="2662">Marsilions o la chiere grifeigne</l>
                <l xml:id="d001l2827" n="2663">fu as destroiz devers les porz d'Espeigne.</l>
                <l xml:id="d001l2828" n="2664">Dist Olivers: "Ci a male gaaigne!</l>
                <l xml:id="d001l2829" n="2665">Ancui feron dolerose barguegne;</l>
                <l xml:id="d001l2830" n="2666">toz i mosrons sanz nulle recovreigne."</l>
                <l xml:id="d001l2831" n="2667">Rollant li cons de bien ferir se peine.</l>
                <l xml:id="d001l2832" n="2668">Marsilions prist sa genz de Quiteigne;</l>
                <l xml:id="d001l2833" n="2669">fu as destroiz devers les porz d'Espeigne.</l>
                <l xml:id="d001l2834" n="2670">Dist Oliver: "Ci a male gaaigne!</l>
                <l xml:id="d001l2835" n="2671">Encui ferons dolerouse bargaigne;</l>
                <l xml:id="d001l2836" n="2672">tuit i morons sanz nulle recovreigne."</l>
                <l xml:id="d001l2837" n="2673">Marsilions prist sa gent de Quiteigne;</l>
                <l xml:id="d001l2838" n="2674">Frans envaï, n'i a cel ne s'en pleigne.</l>
                <l xml:id="d001l2839" n="2675">Per mi un val lor sort cele compeigne;</l>
                <l xml:id="d001l2840" n="2676">vint mil furent a une vert enseigne.</l>
                <l xml:id="d001l2841" n="2677">Pinaus les guie et Roudez d'Aqiteigne.</l>
                <l xml:id="d001l2842" n="2678">Celui feri Turpin par mi l'antregne.</l>
                <l xml:id="d001l2843" n="2679">Il est escrit en meinz lius en Breteigne:</l>
                <l xml:id="d001l2844" n="2680">cil qi requirent seint Jaqe en Espeigne</l>
                <l xml:id="d001l2845" n="2681">voient les cols ci peron de sartegne,</l>
                <l xml:id="d001l2846" n="2682">si com Rollant parti de sa compeigne.</l>
                <lb/>
                <lb/>
                <p xml:id="d001l2847" style="font-weight:bold" n="">CLXV</p>
                <lb/>
                <l xml:id="d001l2848" n="2683">Grant bruit demoine la gent Marsilion.</l>
                <l xml:id="d001l2849" n="2684">"Deus, dist Rollant, qi sofris pasion,</l>
                <l xml:id="d001l2850" n="2685">mot m'a fait Guene doloros guiredon!</l>
                <l xml:id="d001l2851" n="2686">Vendu nos a par male traïson.</l>
                <l xml:id="d001l2852" n="2687">E Charlle, sire, com grant perdicion</l>
                <l xml:id="d001l2853" n="2688">recevras hui del meus de ta maison."</l>
                <l xml:id="d001l2854" n="2689">Dist Olivers: "Laissez vostre sermon,</l>
                <l xml:id="d001l2855" n="2690">car n'en donroie vaillant un esperon!"</l>
                <l xml:id="d001l2856" n="2691">Lo destrer broche par tel division,</l>
                <l xml:id="d001l2857" n="2692">et cil li cort par merveillos randon.</l>
                <l xml:id="d001l2858" n="2693">En la grant presse mist son cors a bandon.</l>
                <l xml:id="d001l2859" n="2694">"Deus! dist Rollant, se pert mon compeignon,</l>
                <l xml:id="d001l2860" n="2695">ne pris ma vie vaillant un boton."</l>
                <l xml:id="d001l2861" n="2696">A cez paroles esmoeven la tenzon</l>
                <l xml:id="d001l2862" n="2697">envers la gent Apolin et Mahon.</l>
                <l xml:id="d001l2863" n="2698">Devant les autres vint pongnant Valdebron.</l>
                <l xml:id="d001l2864" n="2699">Sist il destriers qe Marmoris ot non;</l>
                <l xml:id="d001l2865" n="2700">mot ben le broche par fiere aatisson;</l>
                <l xml:id="d001l2866" n="2701">cil cort plus tost c'ars n'en gete bouzon.</l>
                <l xml:id="d001l2867" n="2702">Sor son escu ala ferir Sanson,</l>
                <l xml:id="d001l2868" n="2703">un duc de France qi mult est riches on.</l>
                <l xml:id="d001l2869" n="2704">Escu ne brogne ne li fist garison;</l>
                <l xml:id="d001l2870" n="2705">el cors li mist plein pié del confenon;</l>
                <l xml:id="d001l2871" n="2706">mort lo trestorne sanz nulle autre aqisson.</l>
                <l xml:id="d001l2872" n="2707">A voiz escrie: "Toz i mosrez, gloton!</l>
                <l xml:id="d001l2873" n="2708">Ferez, paien, car mot bien le vesron!"</l>
                <l xml:id="d001l2874" n="2709">Dïent Franzois: "Deus, pere, qe feron?</l>
                <l xml:id="d001l2875" n="2710">Or vont li nostre a grant destrucion!"</l>
                <lb/>
                <lb/>
                <p xml:id="d001l2876" style="font-weight:bold" n="">CLXVI</p>
                <lb/>
                <l xml:id="d001l2877" n="2711">Rollanz regarde, si voit Sanson morir.</l>
                <l xml:id="d001l2878" n="2712">Lors a tel duel des siens qida issir.</l>
                <l xml:id="d001l2879" n="2713">Velantif broche par merveillos aïr;</l>
                <l xml:id="d001l2880" n="2714">trait Durendart, c'onqes ne volt guerpir.</l>
                <l xml:id="d001l2881" n="2715">Desoz son eume, q'il fist a or sartir,</l>
                <l xml:id="d001l2882" n="2716">fiert lo gloton, nel volst pas mescosir.</l>
                <l xml:id="d001l2883" n="2717">Tote la teste li fist en deus partir;</l>
                <l xml:id="d001l2884" n="2718">del front li fist andeus les els issir</l>
                <l xml:id="d001l2885" n="2719">e durement a la terre cheïr.</l>
                <l xml:id="d001l2886" n="2720">Dïent paien: "Cist fait mot a hahir."</l>
                <l xml:id="d001l2887" n="2721">Respont Rollant: "Ne vos puis chier tenir.</l>
                <l xml:id="d001l2888" n="2722">“Monjoie!”" escrie, por sa gent esbaudir.</l>
                <l xml:id="d001l2889" n="2723">"Ferez, Franzois! Deus vos puist garantir!"</l>
                <lb/>
                <lb/>
                <p xml:id="d001l2890" style="font-weight:bold" n="">CLXVII</p>
                <lb/>
                <l xml:id="d001l2891" n="2724">D'Aufriqe i est uns Aufricans venuz:</l>
                <l xml:id="d001l2892" n="2725">c'est Malqidanz, li fius al roi Malduz.</l>
                <l xml:id="d001l2893" n="2726">Sor toz les autres est el estor venuz;</l>
                <l xml:id="d001l2894" n="2727">sist el destrier qi fist les sauz menuz;</l>
                <l xml:id="d001l2895" n="2728">broche lo bien des esperons agutz.</l>
                <l xml:id="d001l2896" n="2729">Fiert Anseïs de l'espié moluz;</l>
                <l xml:id="d001l2897" n="2730">contre s'acer ne pot durer li fuz;</l>
                <l xml:id="d001l2898" n="2731">li osber ert et fausez et desrompuz.</l>
                <l xml:id="d001l2899" n="2732">Li cuers deu ventre li est en deus fenduz;</l>
                <l xml:id="d001l2900" n="2733">l'arme s'en vait, li cors qiet estenduz.</l>
                <l xml:id="d001l2901" n="2734">Dïent Franzois: "Bon vasal, mar i fuz!</l>
                <l xml:id="d001l2902" n="2735">En tant estor as esté coneüz!"</l>
                <lb/>
                <lb/>
                <p xml:id="d001l2903" style="font-weight:bold" n="">CLXVIII</p>
                <lb/>
                <l xml:id="d001l2904" n="2736">Pongnant i vent li arcivesqe ber;</l>
                <l xml:id="d001l2905" n="2737">onqes meudres ne pot mese chanter</l>
                <l xml:id="d001l2906" n="2738">qi de son cors feïst tant a löer.</l>
                <l xml:id="d001l2907" n="2739">Dist au paien: "Deus te puist vergonder!</l>
                <l xml:id="d001l2908" n="2740">Tel as oncis qe t'estuet comparer."</l>
                <l xml:id="d001l2909" n="2741">Lo destrier broche, mot le fait tost aler,</l>
                <l xml:id="d001l2910" n="2742">e trait l'espee, un coup li va doner;</l>
                <l xml:id="d001l2911" n="2743">fer ni acer ne li pot arester</l>
                <l xml:id="d001l2912" n="2744">ne li hauberc garantir ni tenser.</l>
                <l xml:id="d001l2913" n="2745">Tresqe l'arzon ne li poet contrester.</l>
                <l xml:id="d001l2914" n="2746">Mort le trebuche, sanz brair, sanz crïer;</l>
                <l xml:id="d001l2915" n="2747">l'arme s'en vait en enfer osteler.</l>
                <lb/>
                <lb/>
                <p xml:id="d001l2916" style="font-weight:bold" n="">CLXIX</p>
                <lb/>
                <l xml:id="d001l2917" n="2748">Grant bruit demenent cil Saraçin felon.</l>
                <l xml:id="d001l2918" n="2749">Ec vos Grandoine, brochant a esperon,</l>
                <l xml:id="d001l2919" n="2750">fu Capöé a un paien felon:</l>
                <l xml:id="d001l2920" n="2751">de Capadoce tenoit la region.</l>
                <l xml:id="d001l2921" n="2752">Sist el destrier c'apeloit Garamon;</l>
                <l xml:id="d001l2922" n="2753">mot fort lo broze par fiere atison.</l>
                <l xml:id="d001l2923" n="2754">E fiert Gerin en l'escu a lion</l>
                <l xml:id="d001l2924" n="2755">q'il en estroie lo tent et lo blason.</l>
                <l xml:id="d001l2925" n="2756">Lo blanc osberc ne li valt un boton;</l>
                <l xml:id="d001l2926" n="2757">el cors li mist lo fer et lo penon;</l>
                <l xml:id="d001l2927" n="2758">lez une roche l'abat mort el sablon.</l>
                <l xml:id="d001l2928" n="2759">Aprés oncist Gerer son compeignon</l>
                <l xml:id="d001l2929" n="2760">e Berenzer de Gascoigne et Guion,</l>
                <l xml:id="d001l2930" n="2761">puis va ferir Antoine d'Avignon</l>
                <l xml:id="d001l2931" n="2762">qi tint Valence et La Roche environ.</l>
                <l xml:id="d001l2932" n="2763">Ses blans osberc ne li fist garison;</l>
                <l xml:id="d001l2933" n="2764">el cors li mist les pan del confenon;</l>
                <l xml:id="d001l2934" n="2765">mort le trestorne sanz nulë aquison.</l>
                <l xml:id="d001l2935" n="2766">Aprés oncist Estouz li fiz Odon.</l>
                <l xml:id="d001l2936" n="2767">Dïent Franzois: "Deus, pere, qe feron?</l>
                <l xml:id="d001l2937" n="2768">Or vont li nostre a grant destrucion."</l>
                <lb/>
                <lb/>
                <p xml:id="d001l2938" style="font-weight:bold" n="">CLXX</p>
                <lb/>
                <l xml:id="d001l2939" n="2769">Li cons Rollant tint Durendart sanglante.</l>
                <l xml:id="d001l2940" n="2770">Deus! en tant lius icel jor la presente!</l>
                <l xml:id="d001l2941" n="2771">Dist au paien: "Deus te doint grant tremente!</l>
                <l xml:id="d001l2942" n="2772">Teus as ocis dont mere en ert dolente.</l>
                <l xml:id="d001l2943" n="2773">Plorer feras tante belle jovente!"</l>
                <l xml:id="d001l2944" n="2774">Point lo destrier, qi de cosre valente.</l>
                <l xml:id="d001l2945" n="2775">Au Saraçin fera ja male entente;</l>
                <l xml:id="d001l2946" n="2776">liqeus qe vence, la bataillë est gente.</l>
                <lb/>
                <lb/>
                <p xml:id="d001l2947" style="font-weight:bold" n="">CLXXI</p>
                <lb/>
                <l xml:id="d001l2948" n="2777">En Grandoine ot proudome et ben vaillant</l>
                <l xml:id="d001l2949" n="2778">et untoos et hardi combatant.</l>
                <l xml:id="d001l2950" n="2779">En mi sa voie a encontré Rollant.</l>
                <l xml:id="d001l2951" n="2780">Ainc meis nel vit, sel conuit au scemblant,</l>
                <l xml:id="d001l2952" n="2781">a ses armes vermelles et al chival corant</l>
                <l xml:id="d001l2953" n="2782">et a son fier visage et au fer contenant,</l>
                <l xml:id="d001l2954" n="2783">as els c'ot vairs et al cors avenant,</l>
                <l xml:id="d001l2955" n="2784">et de l'espee vit tot lo brant sanglant.</l>
                <l xml:id="d001l2956" n="2785">Mot volontiers s'en fust torné fuiant.</l>
                <l xml:id="d001l2957" n="2786">Li cons lo fiert par itel maltalant</l>
                <l xml:id="d001l2958" n="2787">de Durendart sor son eume luisant,</l>
                <l xml:id="d001l2959" n="2788">escu ne broigne ne li furent garant;</l>
                <l xml:id="d001l2960" n="2789">tres q'es arçons va l'espee colant;</l>
                <l xml:id="d001l2961" n="2790">trenche li cors, si oncist l'auferant.</l>
                <l xml:id="d001l2962" n="2791">Tot l'abat mort; paien en sunt dolant.</l>
                <l xml:id="d001l2963" n="2792">Dïent Franzois: "Cist cols n'est pas d'enfant!"</l>
                <lb/>
                <lb/>
                <p xml:id="d001l2964" style="font-weight:bold" n="">CLXXII</p>
                <lb/>
                <l xml:id="d001l2965" n="2793">Par la bataille ot mot grant envaïes.</l>
                <l xml:id="d001l2966" n="2794">Deus! tantes testes i ot par mi parties,</l>
                <l xml:id="d001l2967" n="2795">osberc desroz et broines desarties!</l>
                <l xml:id="d001l2968" n="2796">Brisent cez anstes sor cez targes flories.</l>
                <l xml:id="d001l2969" n="2797">François i ferent par lor chivalaries.</l>
                <l xml:id="d001l2970" n="2798">Felon paien tot i perdent les vies.</l>
                <l xml:id="d001l2971" n="2799">A vois escrïent: "Marsilion, aïes!"</l>
                <lb/>
                <lb/>
                <p xml:id="d001l2972" style="font-weight:bold" n="">CLXXIII</p>
                <lb/>
                <l xml:id="d001l2973" n="2800">Felon paiens ferent hastivement</l>
                <l xml:id="d001l2974" n="2801">e les Franzois ne se targent nïent.</l>
                <l xml:id="d001l2975" n="2802">La veïsiez si grant caple de gent,</l>
                <l xml:id="d001l2976" n="2803">tant chevalier abatu et sanglent</l>
                <l xml:id="d001l2977" n="2804">dont li cheval fuient mot durement</l>
                <l xml:id="d001l2978" n="2805">per mi les chans travaillé et sanglent,</l>
                <l xml:id="d001l2979" n="2806">lor resnes rotes dont li fren sunt d'argent.</l>
                <l xml:id="d001l2980" n="2807">Muerent paiens come chaitif dolent;</l>
                <l xml:id="d001l2981" n="2808">ariere tornent tost et isnelement;</l>
                <l xml:id="d001l2982" n="2809">tresc'a Marsille n'i ot reteniment.</l>
                <l xml:id="d001l2983" n="2810">Franc les encaucent par lor fer hardiment.</l>
                <l xml:id="d001l2984" n="2811">Qi atenz fu de mort n'en ot garent;</l>
                <l xml:id="d001l2985" n="2812">ou velle o non tot i pert son jovent.</l>
                <lb/>
                <lb/>
                <p xml:id="d001l2986" style="font-weight:bold" n="">CLXXIV</p>
                <lb/>
                <l xml:id="d001l2987" n="2813">Fiert i Rollant comme chevalier fors,</l>
                <l xml:id="d001l2988" n="2814">et Olivers qi si a gent le cors.</l>
                <l xml:id="d001l2989" n="2815">Tote lor gent un poi n'ont de repos.</l>
                <l xml:id="d001l2990" n="2816">Chevaus ont il bruns et bauzens et sors;</l>
                <l xml:id="d001l2991" n="2817">tot ont perdu lor valor et lor cors;</l>
                <l xml:id="d001l2992" n="2818">revenu sunt toz as pas et as tros.</l>
                <l xml:id="d001l2993" n="2819">En sanc vermeil furent jusq'as genos.</l>
                <l xml:id="d001l2994" n="2820">Les brans d'acer ont debrisez et tors.</l>
                <l xml:id="d001l2995" n="2821">Cil qi sunt mort en ont mot le cuer gros;</l>
                <l xml:id="d001l2996" n="2822">trençent cez piez et meins, testes et cors.</l>
                <l xml:id="d001l2997" n="2823">Tresc'a Marsille va li traïns des mors.</l>
                <lb/>
                <lb/>
                <p xml:id="d001l2998" style="font-weight:bold" n="">CLXXV</p>
                <lb/>
                <l xml:id="d001l2999" n="2824">Marsille vit sa gent si malbailie,</l>
                <l xml:id="d001l3000" n="2825">sonent les cors; grant en fu la bondie.</l>
                <l xml:id="d001l3001" n="2826">Puis chevauchent o sa grant ost banie.</l>
                <l xml:id="d001l3002" n="2827">Mais par devant tote la baronie</l>
                <l xml:id="d001l3003" n="2828">vint uns paiens de mot grant segnorie:</l>
                <l xml:id="d001l3004" n="2829">Abime ot nom, si qiert chevalerie.</l>
                <l xml:id="d001l3005" n="2830">Ainc n'ama Deo lo fil sainte Marie;</l>
                <l xml:id="d001l3006" n="2831">Mahomet sert, si fait mot grant folie.</l>
                <l xml:id="d001l3007" n="2832">Ainc par son cuer ne fu jor sanz bosdie;</l>
                <l xml:id="d001l3008" n="2833">mot s'est pené de mal et de tricherie.</l>
                <l xml:id="d001l3009" n="2834">Asez plus l'eme qe tot l'or de Ongrie.</l>
                <l xml:id="d001l3010" n="2835">Plus c'une poiz li est la car norcie.</l>
                <l xml:id="d001l3011" n="2836">De vasalage a mot grant estoutie.</l>
                <l xml:id="d001l3012" n="2837">Del roi Marsille a par tot drüerie;</l>
                <l xml:id="d001l3013" n="2838">son dragon porte a cui sa gent ralie.</l>
                <l xml:id="d001l3014" n="2839">Li arcivesqe ne l'amera ja mie</l>
                <l xml:id="d001l3015" n="2840">puis qe il a si grant force acolie.</l>
                <l xml:id="d001l3016" n="2841">Dist tel parole qe nus on l'a oïe:</l>
                <l xml:id="d001l3017" n="2842">"Ha, Judas! Deus, lo fius seinte Marie!</l>
                <l xml:id="d001l3018" n="2843">Cist Saraçins est toz plens d'eresie;</l>
                <l xml:id="d001l3019" n="2844">onqes n'ama malvaise cohardie!</l>
                <l xml:id="d001l3020" n="2845">Se Deu pleüst, ne deüst estre en vie."</l>
                <lb/>
                <lb/>
                <p xml:id="d001l3021" style="font-weight:bold" n="">CLXXVI</p>
                <lb/>
                <l xml:id="d001l3022" n="2846">Li arcivesqe recomença l'estor;</l>
                <l xml:id="d001l3023" n="2847">sist el destrier qi fu de grant valor;</l>
                <l xml:id="d001l3024" n="2848">en Danemarche lo conquist par vigor</l>
                <l xml:id="d001l3025" n="2849">envers Cesaire lo riche enperaor.</l>
                <l xml:id="d001l3026" n="2850">Uns clers estoit de Deu Nostre Seignor.</l>
                <l xml:id="d001l3027" n="2851">Tant par est baus q'il n'a soz ciel meillor</l>
                <l xml:id="d001l3028" n="2852">et est si bons qe nus n'a sa valor.</l>
                <l xml:id="d001l3029" n="2853">Li arcivesqes lo broce par baudor;</l>
                <l xml:id="d001l3030" n="2854">del frein a or li a fait gran laissor;</l>
                <l xml:id="d001l3031" n="2855">fert lo paien vers qi il ot iror.</l>
                <l xml:id="d001l3032" n="2856">Desor la tarze qi fu jaune a flor,</l>
                <l xml:id="d001l3033" n="2857">pieres i a de diverse color</l>
                <l xml:id="d001l3034" n="2858">et escarboncles qi getent grant ardour</l>
                <l xml:id="d001l3035" n="2859">comme solel gete grant resplendor.</l>
                <l xml:id="d001l3036" n="2860">En Val Mortal, ce dïent li plusor,</l>
                <l xml:id="d001l3037" n="2861">uns vis diables li dona par amor;</l>
                <l xml:id="d001l3038" n="2862">cil le tramist Galafre l'amanzor.</l>
                <l xml:id="d001l3039" n="2863">Turpins i fiert o sa ruste vigor.</l>
                <l xml:id="d001l3040" n="2864">Aprés cel cop n'ot onqes puis onor.</l>
                <l xml:id="d001l3041" n="2865">Escu ne broine ne li fisent honor.</l>
                <l xml:id="d001l3042" n="2866">Mort lo trestorne entre dos cent de lor.</l>
                <l xml:id="d001l3043" n="2867">"Mojoie!" escrie. C'est l'enseigne Francor.</l>
                <l xml:id="d001l3044" n="2868">Dïent Franzois de la Terre Major:</l>
                <l xml:id="d001l3045" n="2869">"Cist arcivesqe val mielz q'enpereor!</l>
                <l xml:id="d001l3046" n="2870">Car pleüst Deo, le nostre Creator,</l>
                <l xml:id="d001l3047" n="2871">q'il eüst auqes de teus en cest estor!"</l>
                <lb/>
                <lb/>
                <p xml:id="d001l3048" style="font-weight:bold" n="">CLXXVII</p>
                <lb/>
                <l xml:id="d001l3049" n="2872">Li cons Rollant apele Oliver:</l>
                <l xml:id="d001l3050" n="2873">"Sire compeing, sil volez otroier,</l>
                <l xml:id="d001l3051" n="2874">cist arcivesqe fait fortment a priser.</l>
                <l xml:id="d001l3052" n="2875">Por amor Deu, car li alons aidier!"</l>
                <l xml:id="d001l3053" n="2876">Cil li respont: "Ne fait pas a tarzer!"</l>
                <l xml:id="d001l3054" n="2877">Cascuns d'als broze son bon destrier.</l>
                <l xml:id="d001l3055" n="2878">Aprés cest mot le vont acomencer.</l>
                <l xml:id="d001l3056" n="2879">Grant sunt li cop et li caple sunt fier.</l>
                <l xml:id="d001l3057" n="2880">La veïst hon un estor si pleinier,</l>
                <l xml:id="d001l3058" n="2881">tant escu frait, tant espié briser,</l>
                <l xml:id="d001l3059" n="2882">tant blanc osberc derompre et desmailier,</l>
                <l xml:id="d001l3060" n="2883">tant bon ceval fuïr tot estraier</l>
                <l xml:id="d001l3061" n="2884">dont li vasal gisent mort el senter!</l>
                <l xml:id="d001l3062" n="2885">Divers Franzois crurent li encombrier;</l>
                <l xml:id="d001l3063" n="2886">anzois q'il muirent se vendront mult chier.</l>
                <lb/>
                <lb/>
                <p xml:id="d001l3064" style="font-weight:bold" n="">CLXXVIII</p>
                <lb/>
                <l xml:id="d001l3065" n="2887">Li Franc de France de la Terre Absolue</l>
                <l xml:id="d001l3066" n="2888">mainte chiere arme i ont le jor perdue,</l>
                <l xml:id="d001l3067" n="2889">mais encor ceint chascuns l'espee nue.</l>
                <l xml:id="d001l3068" n="2890">Paiene gent est morte et recreüe;</l>
                <l xml:id="d001l3069" n="2891">envers Marsille ont lor vie tenue.</l>
                <l xml:id="d001l3070" n="2892">Respont li rois, quant cele ot entendue:</l>
                <l xml:id="d001l3071" n="2893">"Terre de France, tu soies confondue!</l>
                <l xml:id="d001l3072" n="2894">La toie jent a la moie vencue.</l>
                <l xml:id="d001l3073" n="2895">Li enperere a la barbe chenue</l>
                <l xml:id="d001l3074" n="2896">conquis a Rome, Calabre a retenue,</l>
                <l xml:id="d001l3075" n="2897">Costentinoble et Saissoigne sa drue.</l>
                <l xml:id="d001l3076" n="2898">Meus vel morir sor cest herbe menue</l>
                <l xml:id="d001l3077" n="2899">sa grant fierté ne soit hui abatue.</l>
                <l xml:id="d001l3078" n="2900">Se Rollant muert, mot chier li ert vendue.</l>
                <l xml:id="d001l3079" n="2901">En grant dolor en ert France cheüe;</l>
                <l xml:id="d001l3080" n="2902">ja por Charllon n'ert mais jor retenue."</l>
                <lb/>
                <lb/>
                <p xml:id="d001l3081" style="font-weight:bold" n="">CLXXIX</p>
                <lb/>
                <l xml:id="d001l3082" n="2903">Felon paien, por lor rustes vertuz,</l>
                <l xml:id="d001l3083" n="2904">fierent de lances et d'espiez moluz.</l>
                <l xml:id="d001l3084" n="2905">Franc les destreignent a lor brans esmoluz.</l>
                <l xml:id="d001l3085" n="2906">Adonc fu bien li caples mantenuz:</l>
                <l xml:id="d001l3086" n="2907">brisent lor lances, si fendent lor escuz;</l>
                <l xml:id="d001l3087" n="2908">fausent cez broignes ou li ors est batuz.</l>
                <l xml:id="d001l3088" n="2909">Deus! tantes testes sevrerent des buz,</l>
                <l xml:id="d001l3089" n="2910">tant pié, tant puing i ot le jor perduz</l>
                <l xml:id="d001l3090" n="2911">et tant vasaus oncis et confonduz</l>
                <l xml:id="d001l3091" n="2912">dont li cheval fuient par les paluz!</l>
                <l xml:id="d001l3092" n="2913">Li cons Rollant mot en est irascuz</l>
                <l xml:id="d001l3093" n="2914">quant voit morir ses amis et ses druz.</l>
                <l xml:id="d001l3094" n="2915">De pité plore li vasaus coneüz.</l>
                <l xml:id="d001l3095" n="2916">… et de son oncle li est il asez pluz,</l>
                <l xml:id="d001l3096" n="2917">per cu il est amez et chier tenuz.</l>
                <l xml:id="d001l3097" n="2918">En la grant presse est as paiens venuz;</l>
                <l xml:id="d001l3098" n="2919">mot durement s'i est li ber venduz.</l>
                <lb/>
                <lb/>
                <p xml:id="d001l3099" style="font-weight:bold" n="">CLXXX</p>
                <lb/>
                <l xml:id="d001l3100" n="2920">Li cons Rollant est en la presse entrez.</l>
                <l xml:id="d001l3101" n="2921">Desor son chief est ses escuz gitez;</l>
                <l xml:id="d001l3102" n="2922">tint Durendart dont li pons fu dorez.</l>
                <l xml:id="d001l3103" n="2923">De bien ferir fu mot entalentez.</l>
                <l xml:id="d001l3104" n="2924">Deus! tant bon eume en a esquartelez</l>
                <l xml:id="d001l3105" n="2925">e tant escu et fendu et tröez,</l>
                <l xml:id="d001l3106" n="2926">tant Saracin i a hui mort gitez!</l>
                <l xml:id="d001l3107" n="2927">Teus cent paiens i a le chief copez.</l>
                <l xml:id="d001l3108" n="2928">Li pire d'als est forment alosez,</l>
                <l xml:id="d001l3109" n="2929">de vasalage essauciez et prisez.</l>
                <lb/>
                <lb/>
                <p xml:id="d001l3110" style="font-weight:bold" n="">CLXXXI</p>
                <lb/>
                <l xml:id="d001l3111" n="2930">Olivers d'autre part s'en torna;</l>
                <l xml:id="d001l3112" n="2931">por bien ferir iloqes s'aresta.</l>
                <l xml:id="d001l3113" n="2932">Tint Hauteclere qe il forment ama:</l>
                <l xml:id="d001l3114" n="2933">d'or est li pons, bons fuere la forja;</l>
                <l xml:id="d001l3115" n="2934">cent tanz valt d'or qe ele ne pesa;</l>
                <l xml:id="d001l3116" n="2935">sanz Durendart, soz ciel meillor n'en a.</l>
                <l xml:id="d001l3117" n="2936">Li cons la tint qi mot bien l'asaia.</l>
                <l xml:id="d001l3118" n="2937">Deus! tan bon eume le jor esquartela</l>
                <l xml:id="d001l3119" n="2938">e tant escu fendi e peçoia,</l>
                <l xml:id="d001l3120" n="2939">tant bon osberc rompi et desmailla,</l>
                <l xml:id="d001l3121" n="2940">tant pié, tant puig, tante teste copa!</l>
                <l xml:id="d001l3122" n="2941">Li sans vermeus jusqe es piez li coia.</l>
                <l xml:id="d001l3123" n="2942">Dist li Rollant: "Compeg, traiez vos za!</l>
                <l xml:id="d001l3124" n="2943">Nostre amistié hui cest jor partira.</l>
                <l xml:id="d001l3125" n="2944">Li enperere, quant nos reconosra,</l>
                <l xml:id="d001l3126" n="2945">en douce France jamais tel duel n'ara.</l>
                <l xml:id="d001l3127" n="2946">Bien ait prodon qi por nos proiera,</l>
                <l xml:id="d001l3128" n="2947">en sainte eglise orison en fera!"</l>
                <l xml:id="d001l3129" n="2948">Lo destrier broçe, la resne li lassa;</l>
                <l xml:id="d001l3130" n="2949">il a escrïé: "Compeing, traiez vos ça!"</l>
                <l xml:id="d001l3131" n="2950">Li uns sanz l'autre, se Deus plet, n'i mosra.</l>
                <lb/>
                <lb/>
                <p xml:id="d001l3132" style="font-weight:bold" n="">CLXXXII</p>
                <lb/>
                <l xml:id="d001l3133" n="2951">Qui donc veïst Rollant et Oliver</l>
                <l xml:id="d001l3134" n="2952">de lor espees ferir et chaplïer!</l>
                <l xml:id="d001l3135" n="2953">Li arcivesqes ne se volt atarçier.</l>
                <l xml:id="d001l3136" n="2954">Cels qi sunt mort bien püent repouser.</l>
                <l xml:id="d001l3137" n="2955">Il est escrit a Seint Denis el mostier -</l>
                <l xml:id="d001l3138" n="2956">ce dist la geste - ainc n'i ot recovrier.</l>
                <l xml:id="d001l3139" n="2957">Li doze per en ont mort dis meller.</l>
                <l xml:id="d001l3140" n="2958">A quatre estors se püent bien aidier,</l>
                <l xml:id="d001l3141" n="2959">li quinz aprés fist mot a redoter.</l>
                <l xml:id="d001l3142" n="2960">Nostre Franzois orent grant engombrer.</l>
                <l xml:id="d001l3143" n="2961">Tot sunt ocis li baron chevaler</l>
                <l xml:id="d001l3144" n="2962">ne mais qe cent qe Deus vost espargner.</l>
                <l xml:id="d001l3145" n="2963">Ja de cel jor n'istront sanz engonbrier.</l>
                <lb/>
                <lb/>
                <p xml:id="d001l3146" style="font-weight:bold" n="">CLXXXIII</p>
                <lb/>
                <l xml:id="d001l3147" n="2964">Li cons Rollant voit des suens tel daumage!</l>
                <l xml:id="d001l3148" n="2965">Tel duel en ot, par un petit n'enrage.</l>
                <l xml:id="d001l3149" n="2966">A Oliver en a dit son corage:</l>
                <l xml:id="d001l3150" n="2967">"Sire compeing, je vos ting par mot sage.</l>
                <l xml:id="d001l3151" n="2968">Tant bon vasal voi mort sor cest herbage,</l>
                <l xml:id="d001l3152" n="2969">dont l'enperere a perdu son omage!</l>
                <l xml:id="d001l3153" n="2970">Pleindre devons douce France la large</l>
                <l xml:id="d001l3154" n="2971">e Charllemeine, le roi de haut parage.</l>
                <l xml:id="d001l3155" n="2972">Confaitement porrons avoir mesage</l>
                <l xml:id="d001l3156" n="2973">por cui saüst le nostre grant daumage</l>
                <l xml:id="d001l3157" n="2974">qe nos sofrons en cest desert sauvage?"</l>
                <l xml:id="d001l3158" n="2975">Dist Oliver: "G'en dirai mon corage:</l>
                <l xml:id="d001l3159" n="2976">meus viel morir qe g'en die hontage."</l>
                <lb/>
                <lb/>
                <p xml:id="d001l3160" style="font-weight:bold" n="">CLXXXIV</p>
                <lb/>
                <l xml:id="d001l3161" n="2977">"Ge sonerai le cor, ce dist Rollant,</l>
                <l xml:id="d001l3162" n="2978">si l'osra Karlles, qi est as porz passant.</l>
                <l xml:id="d001l3163" n="2979">Je vos plevis, sempres ert retornant.</l>
                <l xml:id="d001l3164" n="2980">Secorra nos, par lo mien esciant."</l>
                <l xml:id="d001l3165" n="2981">Dist Olivers: "Blasmë en avrez grant</l>
                <l xml:id="d001l3166" n="2982">e reprovier aront vostre parant,</l>
                <l xml:id="d001l3167" n="2983">ni ja par moi ne serez mais cornant!"</l>
                <lb/>
                <lb/>
                <p xml:id="d001l3168" style="font-weight:bold" n="">CLXXXV</p>
                <lb/>
                <l xml:id="d001l3169" n="2984">Ce dist Rollant li proz et l'alosez:</l>
                <l xml:id="d001l3170" n="2985">"Sire compeing, merveillos tort avez!</l>
                <l xml:id="d001l3171" n="2986">Por amor Deu, por qoi me rampoinez?</l>
                <l xml:id="d001l3172" n="2987">Nostre bataille est fort, bien lo veez.</l>
                <l xml:id="d001l3173" n="2988">Por devers nos en est li noals alez.</l>
                <l xml:id="d001l3174" n="2989">Ge cornerai, se vos bien le volez."</l>
                <l xml:id="d001l3175" n="2990">Dist Olivers: "Vos en serez blasmez!</l>
                <l xml:id="d001l3176" n="2991">Vostre lignage en sera meins amez.</l>
                <l xml:id="d001l3177" n="2992">Quant jel vus dis, se li cors fust sonez,</l>
                <l xml:id="d001l3178" n="2993">Charlles fust ci et ses riches barnez.</l>
                <l xml:id="d001l3179" n="2994">Marsilions ne fust ja si ousez</l>
                <l xml:id="d001l3180" n="2995">q'encontre lui eüst paiens mandez.</l>
                <l xml:id="d001l3181" n="2996">Mais par ma barbe qe vos ici veez,</l>
                <l xml:id="d001l3182" n="2997">se puis venir el reignë o fui nez,</l>
                <l xml:id="d001l3183" n="2998">ma seror Aude, jamais ne la verrez!</l>
                <l xml:id="d001l3184" n="2999">Entre ses braz nule foiz ne gisrez!"</l>
                <lb/>
                <lb/>
                <p xml:id="d001l3185" style="font-weight:bold" n="">CLXXXVI</p>
                <lb/>
                <l xml:id="d001l3186" n="3000">Li cons Rollant o la chiere hardie</l>
                <l xml:id="d001l3187" n="3001">oit Oliver qi si le contralie.</l>
                <l xml:id="d001l3188" n="3002">Mot doucement li dist et se li prie:</l>
                <l xml:id="d001l3189" n="3003">"Sire compeing, por Deu lo fil Marie,</l>
                <l xml:id="d001l3190" n="3004">vos me portez iror et felonie!"</l>
                <l xml:id="d001l3191" n="3005">Dist Oliver: "Bien l'avez deservie!</l>
                <l xml:id="d001l3192" n="3006">Meus valt mesure qe ne valt estoutie!</l>
                <l xml:id="d001l3193" n="3007">Mort sunt François par vostre legerie.</l>
                <l xml:id="d001l3194" n="3008">Se de ton corn fust faite la bondie,</l>
                <l xml:id="d001l3195" n="3009">ci fust li rois qi France a en bailie;</l>
                <l xml:id="d001l3196" n="3010">prist fust Marsille ou il perdist la vie;</l>
                <l xml:id="d001l3197" n="3011">nostre bataille fust pieza defenie.</l>
                <l xml:id="d001l3198" n="3012">Vostre pröeze ert anqi chier merie;</l>
                <l xml:id="d001l3199" n="3013">vos i mosrez, France en ert afeblie;</l>
                <l xml:id="d001l3200" n="3014">li enperere de nos arra aïe."</l>
                <l xml:id="d001l3201" n="3015">Li uns vers l'autre plore par compaignie.</l>
                <lb/>
                <lb/>
                <p xml:id="d001l3202" style="font-weight:bold" n="">CLXXXVII</p>
                <lb/>
                <l xml:id="d001l3203" n="3016">Li arcivesqe les ot contrarïer;</l>
                <l xml:id="d001l3204" n="3017">point le cheval des esperons d'or mer.</l>
                <l xml:id="d001l3205" n="3018">Mot doucement les prist a chastïer:</l>
                <l xml:id="d001l3206" n="3019">"Sire Rollant, et vus, sire Olivier,</l>
                <l xml:id="d001l3207" n="3020">por amor Deu qi tot a a baillier,</l>
                <l xml:id="d001l3208" n="3021">li uns vers l'autre ne se doit corochier,</l>
                <l xml:id="d001l3209" n="3022">car hui cest jor morons sanz recovrer.</l>
                <l xml:id="d001l3210" n="3023">Corocement ne nos ara mester.</l>
                <l xml:id="d001l3211" n="3024">Loing nos est Karlles, tart ert son repairer,</l>
                <l xml:id="d001l3212" n="3025">mais neporquant si porra il aidier.</l>
                <l xml:id="d001l3213" n="3026">Vendra li rois, si nos voldra vengier;</l>
                <l xml:id="d001l3214" n="3027">ja cil d'Espeigne n'escamperont entier;</l>
                <l xml:id="d001l3215" n="3028">Franc troveront nostre grant encombrier;</l>
                <l xml:id="d001l3216" n="3029">ploreront nos qi nes voudroit laissier.</l>
                <l xml:id="d001l3217" n="3030">Prendront nos cors, si nos feront cochier</l>
                <l xml:id="d001l3218" n="3031">desor les bieres qi porteront somier;</l>
                <l xml:id="d001l3219" n="3032">enterreront nos en arche de mostier.</l>
                <l xml:id="d001l3220" n="3033">Sauvages bestes ne nos porront mangier."</l>
                <l xml:id="d001l3221" n="3034">Rollant respont: "Ci a bon civaler!"</l>
                <lb/>
                <lb/>
                <p xml:id="d001l3222" style="font-weight:bold" n="">CLXXXVIII</p>
                <lb/>
                <l xml:id="d001l3223" n="3035">"Sire Rollant, se sonez est li cors,</l>
                <l xml:id="d001l3224" n="3036">Karles l'osra qui a passé les porz,</l>
                <l xml:id="d001l3225" n="3037">secorra nos et il et ses esforz,</l>
                <l xml:id="d001l3226" n="3038">e sachiez bien, meinz poinz en ert detorz</l>
                <l xml:id="d001l3227" n="3039">quant nos vesront ensanglentez et morz.</l>
                <l xml:id="d001l3228" n="3040">Enterreront nos en arches por repos,</l>
                <l xml:id="d001l3229" n="3041">ne nos menjucent cez bestes et cez porz."</l>
                <l xml:id="d001l3230" n="3042">Rollant respont: "Ci a mot bon conforz!"</l>
                <lb/>
                <lb/>
                <p xml:id="d001l3231" style="font-weight:bold" n="">CLXXXIX</p>
                <lb/>
                <l xml:id="d001l3232" n="3043">Li cons Rollant o la chiere membree</l>
                <l xml:id="d001l3233" n="3044">oit la raison, merveilles li agree,</l>
                <l xml:id="d001l3234" n="3045">qe l'arcivesqe li a dite et comitee.</l>
                <l xml:id="d001l3235" n="3046">De l'olifant la lumiere a tornee:</l>
                <l xml:id="d001l3236" n="3047">mist l'a sa boche, si sona la menee.</l>
                <l xml:id="d001l3237" n="3048">Eupenst lo bien par mout fiere alenee.</l>
                <l xml:id="d001l3238" n="3049">Tentist li porz, si respont la valee;</l>
                <l xml:id="d001l3239" n="3050">granz quinze liues en est la voiz alee.</l>
                <l xml:id="d001l3240" n="3051">Karles l'entent de France la loee</l>
                <l xml:id="d001l3241" n="3052">o sa grant ost qe il ot retornee.</l>
                <l xml:id="d001l3242" n="3053">Dist a ses homes: "Nostre gent est meslee:</l>
                <l xml:id="d001l3243" n="3054">as Sarazins ont bataille jostee."</l>
                <l xml:id="d001l3244" n="3055">Guenes a bien la parole escoutee</l>
                <l xml:id="d001l3245" n="3056">e dist au roi: "Ceste avez vos trovee!</l>
                <l xml:id="d001l3246" n="3057">S'autre el deïst, menzoigne fust provee!"</l>
                <lb/>
                <lb/>
                <p xml:id="d001l3247" style="font-weight:bold" n="">CXC</p>
                <lb/>
                <l xml:id="d001l3248" n="3058">Li cons Rollant a la chiere hardie</l>
                <l xml:id="d001l3249" n="3059">a grant dolor, car forment afeblie.</l>
                <l xml:id="d001l3250" n="3060">La sois l'argüe et li chals le conjurie.</l>
                <l xml:id="d001l3251" n="3061">De l'olifant a faite la bondie:</l>
                <l xml:id="d001l3252" n="3062">la maistre vene a rompue et partie.</l>
                <l xml:id="d001l3253" n="3063">Paiene gent en est mot esbaïe.</l>
                <l xml:id="d001l3254" n="3064">Li plus seürs a sa voie acolie</l>
                <l xml:id="d001l3255" n="3065">quant Blanzardins e l'enarme saissie.</l>
                <l xml:id="d001l3256" n="3066">A un destroit mist sa grant compaignie.</l>
                <l xml:id="d001l3257" n="3067">Dist Oliver: "Por Deu lo fil Marie,</l>
                <l xml:id="d001l3258" n="3068">or voi grant bruit de la gent paienie.</l>
                <l xml:id="d001l3259" n="3069">Or del ben faire, qe “Monjoie!” est fenie!"</l>
                <l xml:id="d001l3260" n="3070">Ensus se traient une archie et demie.</l>
                <lb/>
                <lb/>
                <p xml:id="d001l3261" style="font-weight:bold" n="">CXCI</p>
                <lb/>
                <l xml:id="d001l3262" n="3071">Blanzardins fu et forz et conquiranz,</l>
                <l xml:id="d001l3263" n="3072">o lui mil homes, Sarazin et Persanz.</l>
                <l xml:id="d001l3264" n="3073">Per mot grant pienes, par merveillos samblanz</l>
                <l xml:id="d001l3265" n="3074">e par dolor sona son cor Rollant.</l>
                <l xml:id="d001l3266" n="3075">De son cervel est la teple rompanz;</l>
                <l xml:id="d001l3267" n="3076">por mi la boche li ist fors li cler sanz.</l>
                <l xml:id="d001l3268" n="3077">Fort fu l'alene, la voiz en fu mot granz.</l>
                <l xml:id="d001l3269" n="3078">Karles l'entent qi est as porz pasanz.</l>
                <l xml:id="d001l3270" n="3079">Nayme li dus en est mot sospiranz,</l>
                <l xml:id="d001l3271" n="3080">et dist al roi: "Cist cors est combatanz!</l>
                <l xml:id="d001l3272" n="3081">Rollant lo sone, ce est ses olifanz.</l>
                <l xml:id="d001l3273" n="3082">Ainc nel sona se ne fu besoig granz."</l>
                <l xml:id="d001l3274" n="3083">Guenes respont, li leres sozduianz:</l>
                <l xml:id="d001l3275" n="3084">"Ja estes vos ver, chanuz et feranz!</l>
                <l xml:id="d001l3276" n="3085">Iteus paroles rescemblent ben d'enfant!</l>
                <l xml:id="d001l3277" n="3086">Bien conoissez l'orguel q'i a Rollanz:</l>
                <l xml:id="d001l3278" n="3087">il est mout bauz, si est fous ses talanz.</l>
                <l xml:id="d001l3279" n="3088">Grant merveille est qi Deus l'en est sofranz:</l>
                <l xml:id="d001l3280" n="3089">ja prist il Nobles tot sanz le vostr comanz;</l>
                <l xml:id="d001l3281" n="3090">fors s'en issirent li Sarazin as chans;</l>
                <l xml:id="d001l3282" n="3091">tuit s'entrocissent a lor espiez trenchant.</l>
                <l xml:id="d001l3283" n="3092">Rollant li fers, li hardi combatanz,</l>
                <l xml:id="d001l3284" n="3093">se fist lever enz es pré verdoianz,</l>
                <l xml:id="d001l3285" n="3094">saisi les cors a toz les combatanz,</l>
                <l xml:id="d001l3286" n="3095">q'il volst li sans en fust aparisanz.</l>
                <l xml:id="d001l3287" n="3096">Sor toz les pers est il ore gabanz.</l>
                <l xml:id="d001l3288" n="3097">Aprés une lievre est tote jor cornanz!</l>
                <l xml:id="d001l3289" n="3098">Chevauchez, rois, ne soiez atarjanz!</l>
                <l xml:id="d001l3290" n="3099">Terre Major, qi tant par est vaillanz,</l>
                <l xml:id="d001l3291" n="3100">loins est encore. Ne soiez detrianz!</l>
                <l xml:id="d001l3292" n="3101">A mot grant piece n'i serez sejornanz."</l>
                <lb/>
                <lb/>
                <p xml:id="d001l3293" style="font-weight:bold" n="">CXCII</p>
                <lb/>
                <l xml:id="d001l3294" n="3102">Li cons Rollant sa boche ensanglenta;</l>
                <l xml:id="d001l3295" n="3103">de son cervel la temple rompue a;</l>
                <l xml:id="d001l3296" n="3104">la maistre vene de son cuer desevra;</l>
                <l xml:id="d001l3297" n="3105">per mi la boche li clers sans li cola</l>
                <l xml:id="d001l3298" n="3106">e prist son cor, tres foiz l'i sona.</l>
                <l xml:id="d001l3299" n="3107">François l'oïrent et Karles l'escouta,</l>
                <l xml:id="d001l3300" n="3108">e dist li rois: "Cist cors grande alene a!"</l>
                <l xml:id="d001l3301" n="3109">Respont dus Neyme: "Car frans hom le sona!</l>
                <l xml:id="d001l3302" n="3110">Cist fel l'a mort qi feindre nos rova."</l>
                <l xml:id="d001l3303" n="3111">Franzois desendent et Karles s'adoba,</l>
                <l xml:id="d001l3304" n="3112">si secorra ses homes qi sunt la</l>
                <l xml:id="d001l3305" n="3113">e son neveu q' en tel dolor laissa.</l>
                <l xml:id="d001l3306" n="3114">Cui chalt de ce, quant meis ne lo vesra?</l>
                <lb/>
                <lb/>
                <p xml:id="d001l3307" style="font-weight:bold" n="">CXCIII</p>
                <lb/>
                <l xml:id="d001l3308" n="3115">Li enperere fait ses graisles soner;</l>
                <l xml:id="d001l3309" n="3116">François desendent por lor cors conreer.</l>
                <l xml:id="d001l3310" n="3117">La veïssiez tant osbec endoser,</l>
                <l xml:id="d001l3311" n="3118">elmes lacier et ventalles fermer!</l>
                <l xml:id="d001l3312" n="3119">Ceignent espees dont li pon sunt d'or cler.</l>
                <l xml:id="d001l3313" n="3120">Qi les veïst sor cez chevaus monter,</l>
                <l xml:id="d001l3314" n="3121">tantes enseignes en cez lances fermer!</l>
                <l xml:id="d001l3315" n="3122">Les destrier brochent, mot les font tost aler.</l>
                <l xml:id="d001l3316" n="3123">Hastivement volront as porz passer.</l>
                <l xml:id="d001l3317" n="3124">S'il venent la ou Rollant est, li ber,</l>
                <l xml:id="d001l3318" n="3125">chascuns d'els se volra mot pener.</l>
                <l xml:id="d001l3319" n="3126">Qi calt de ce? Trop sunt tart a aler.</l>
                <lb/>
                <lb/>
                <p xml:id="d001l3320" style="font-weight:bold" n="">CXCIV</p>
                <lb/>
                <l xml:id="d001l3321" n="3127">Por dan Karllon fïst Deus droite raison.</l>
                <l xml:id="d001l3322" n="3128">Li jors s'eclaire, car de fi lo set hon;</l>
                <l xml:id="d001l3323" n="3129">duel a li rois de Rollant le baron.</l>
                <l xml:id="d001l3324" n="3130">Karles chevauche par fiere contençon</l>
                <l xml:id="d001l3325" n="3131">et li Franzois en sunt en grant friçon.</l>
                <l xml:id="d001l3326" n="3132">Chascuns en plore desoz son eume enbron.</l>
                <l xml:id="d001l3327" n="3133">Li rois fait prendre li conte Ganellon,</l>
                <l xml:id="d001l3328" n="3134">si lor commande per tel division:</l>
                <l xml:id="d001l3329" n="3135">si lor eschape, ja n'arront raiençon.</l>
                <l xml:id="d001l3330" n="3136">Idonc le prist uns quns de sa maison:</l>
                <l xml:id="d001l3331" n="3137">maistre cons fu, si l'apelent Bovon.</l>
                <l xml:id="d001l3332" n="3138">De totes parz corrent si compeignon;</l>
                <l xml:id="d001l3333" n="3139">Guenellon pristrent qi q'en poist ne qi non,</l>
                <l xml:id="d001l3334" n="3140">et poinz e piez li lïent de soion.</l>
                <l xml:id="d001l3335" n="3141">Aprés li pelent la barbe et le grenon.</l>
                <l xml:id="d001l3336" n="3142">Sor un somier leverent le gloton,</l>
                <l xml:id="d001l3337" n="3143">se li lacerent el col un chaïnon.</l>
                <l xml:id="d001l3338" n="3144">Son cors ont mis a grant destrucion;</l>
                <l xml:id="d001l3339" n="3145">tant l'ont gardé qil rendirent Charllon.</l>
                <lb/>
                <lb/>
                <p xml:id="d001l3340" style="font-weight:bold" n="">CXCV</p>
                <lb/>
                <l xml:id="d001l3341" n="3146">Karlles chevauçe, tristes de mautallant,</l>
                <l xml:id="d001l3342" n="3147">sa blance barbe sor sa broigne gisant.</l>
                <l xml:id="d001l3343" n="3148">"Dieus, dist li rois, beaus pere roiemant,</l>
                <l xml:id="d001l3344" n="3149">per Guenellon me crost pene mot grant!</l>
                <l xml:id="d001l3345" n="3150">En velle geste est escrit de lonz anz</l>
                <l xml:id="d001l3346" n="3151">qe traïson firent forz et pessanz</l>
                <l xml:id="d001l3347" n="3152">el Capitoile de Rome a escianz;</l>
                <l xml:id="d001l3348" n="3153">Jule Cesar, qi tant par fu vaillanz,</l>
                <l xml:id="d001l3349" n="3154">mordrirent il o lor grefes trenchant,</l>
                <l xml:id="d001l3350" n="3155">puis e morurent par merveillos ahanz.</l>
                <l xml:id="d001l3351" n="3156">En feu grezois en fu chascuns ardanz.</l>
                <l xml:id="d001l3352" n="3157">Cist fel retrait a lor apartenanz</l>
                <l xml:id="d001l3353" n="3158">qi ce loa Rollant fust remananz</l>
                <l xml:id="d001l3354" n="3159">la reregarde de mes homes faisanz.</l>
                <l xml:id="d001l3355" n="3160">Ja se jel pert, de ce sui bien creanz:</l>
                <l xml:id="d001l3356" n="3161">jamais n'ert jors ne soie meins dotanz,</l>
                <l xml:id="d001l3357" n="3162">ne sor mon chief n'ert corone seanz."</l>
                <l xml:id="d001l3358" n="3163">Ainz qe venist Karles li rois puissanz</l>
                <l xml:id="d001l3359" n="3164">en Rencivals o li chaples fu grantz,</l>
                <l xml:id="d001l3360" n="3165">avoit vencues set batailles Rollanz.</l>
                <l xml:id="d001l3361" n="3166">Marsille fu vencuz et recreanz;</l>
                <l xml:id="d001l3362" n="3167">de l'un des braz ne fu il pas portanz.</l>
                <lb/>
                <lb/>
                <p xml:id="d001l3363" style="font-weight:bold" n="">CXCVI</p>
                <lb/>
                <l xml:id="d001l3364" n="3168">Li cons Rollant a sa boche sanglente;</l>
                <l xml:id="d001l3365" n="3169">de son cervel li est rompue la temple.</l>
                <l xml:id="d001l3366" n="3170">L'olifant sone a traval et a pene.</l>
                <l xml:id="d001l3367" n="3171">Karlles l'oï qi l'intent a grant peine.</l>
                <l xml:id="d001l3368" n="3172">Ce dist li rois: "Cest cor a grant elenæ!</l>
                <l xml:id="d001l3369" n="3173">Respont dux Nayme: "Cil vasal est en peine!</l>
                <l xml:id="d001l3370" n="3174">Bataille i a, par lo mien escïente.</l>
                <l xml:id="d001l3371" n="3175">Cil soit ocis qi se voura feindre!</l>
                <l xml:id="d001l3372" n="3176">Adobez vos, s'escrïez vostre enseigne,</l>
                <l xml:id="d001l3373" n="3177">si chevauchiez, qe Rollant nos demande!"</l>
                <lb/>
                <lb/>
                <p xml:id="d001l3374" style="font-weight:bold" n="">CXCVII</p>
                <lb/>
                <l xml:id="d001l3375" n="3178">Li enperere a fait soner ses cors.</l>
                <l xml:id="d001l3376" n="3179">François descendent, si adobent lor cors.</l>
                <l xml:id="d001l3377" n="3180">Escuz ont genz et espiez granz et fors</l>
                <l xml:id="d001l3378" n="3181">e confenons blans et vermoil et blois.</l>
                <l xml:id="d001l3379" n="3182">Es destriers montent, qi les porterent tost;</l>
                <l xml:id="d001l3380" n="3183">brozent et pongent tant com dura li pors.</l>
                <l xml:id="d001l3381" n="3184">N'i a celui qi d'autre nom parloit.</l>
                <l xml:id="d001l3382" n="3185">"Se dan Rollant veions ainz qe fust mors,</l>
                <l xml:id="d001l3383" n="3186">ensanble o lui i ferirons grant cols!"</l>
                <l xml:id="d001l3384" n="3187">Cui calt de ce? Car il demorent trops!</l>
                <l xml:id="d001l3385" n="3188">Esclariz est li vespres et li jors;</l>
                <l xml:id="d001l3386" n="3189">contre solel reluisent cil aume a ors</l>
                <l xml:id="d001l3387" n="3190">e cil escu qi ben sunt peinz a flors</l>
                <l xml:id="d001l3388" n="3191">e cil espli qi d'or ont l'esplendors.</l>
                <lb/>
                <lb/>
                <p xml:id="d001l3389" style="font-weight:bold" n="">CXCVIII</p>
                <lb/>
                <l xml:id="d001l3390" n="3192">Li enperere chivauche par iror,</l>
                <l xml:id="d001l3391" n="3193">et les François dolenz et corozos.</l>
                <l xml:id="d001l3392" n="3194">N'i a celui qi durement ne plor,</l>
                <l xml:id="d001l3393" n="3195">car de Rollant si ont toz grant paor.</l>
                <l xml:id="d001l3394" n="3196">Li rois fist prendre li conte Gainellon,</l>
                <l xml:id="d001l3395" n="3197">sel acommande as cons de sa maison.</l>
                <l xml:id="d001l3396" n="3198">Tot le plus mestre en apela, Sanson:</l>
                <l xml:id="d001l3397" n="3199">"Bien lo me garde com encrisme felon!</l>
                <l xml:id="d001l3398" n="3200">De ma masnee a faite traïson."</l>
                <l xml:id="d001l3399" n="3201">Et cil le recoillent, s'i metent compeignon,</l>
                <l xml:id="d001l3400" n="3202">cil de la coisine, del meus de sa maison.</l>
                <l xml:id="d001l3401" n="3203">Icil li pelent la barbe et li grenon;</l>
                <l xml:id="d001l3402" n="3204">cascuns le fiert quatre cols de son poing;</l>
                <l xml:id="d001l3403" n="3205">forment le hurtent o fust et ou baston,</l>
                <l xml:id="d001l3404" n="3206">puis li ont mis el col un chaenon.</l>
                <l xml:id="d001l3405" n="3207">Sor un somier le trosserent en son;</l>
                <l xml:id="d001l3406" n="3208">tant lo garderent qel rendirent Charllon.</l>
                <lb/>
                <lb/>
                <p xml:id="d001l3407" style="font-weight:bold" n="">CXCIX</p>
                <lb/>
                <l xml:id="d001l3408" n="3209">Par grant iror chevauche Charlemeine;</l>
                <l xml:id="d001l3409" n="3210">desor sa broigne li luist sa barbe blenche.</l>
                <l xml:id="d001l3410" n="3211">Pongent a force tot li baron de Franche;</l>
                <l xml:id="d001l3411" n="3212">il n'i a cel qi n'en plor ou non plange</l>
                <l xml:id="d001l3412" n="3213">quant il ne sunt ou Rollant en compaigne.</l>
                <l xml:id="d001l3413" n="3214">Il se combat as Sarazins d'Espeigne.</l>
                <l xml:id="d001l3414" n="3215">Mort sunt li sien, ne sunt qe soul cinquante.</l>
                <l xml:id="d001l3415" n="3216">Asez est fous qi ja meillor demande!</l>
                <lb/>
                <lb/>
                <p xml:id="d001l3416" style="font-weight:bold" n="">CC</p>
                <lb/>
                <l xml:id="d001l3417" n="3217">Rollanz regarde les monz et les laris;</l>
                <l xml:id="d001l3418" n="3218">de cels de France vit des morz jesis,</l>
                <l xml:id="d001l3419" n="3219">et il les pleint comme vasaus gentis:</l>
                <l xml:id="d001l3420" n="3220">"Seignor baron, de vos ait Deus mercis,</l>
                <l xml:id="d001l3421" n="3221">totes vos armes o lui en paradis</l>
                <l xml:id="d001l3422" n="3222">o les apostres et ses autres amis!</l>
                <l xml:id="d001l3423" n="3223">Mellors vasals ne vit vostre ancedis!</l>
                <l xml:id="d001l3424" n="3224">Si longement m'avez toz jor servis!</l>
                <l xml:id="d001l3425" n="3225">Per vus a Karlles ses grant reignes conquis!</l>
                <l xml:id="d001l3426" n="3226">Li enperere si mal vos vit moris!</l>
                <l xml:id="d001l3427" n="3227">Terre de France, mar fustes dor païs!</l>
                <l xml:id="d001l3428" n="3228">Huy es deserte de tant homes de pris.</l>
                <l xml:id="d001l3429" n="3229">Baron François, por moi vos voi ocis.</l>
                <l xml:id="d001l3430" n="3230">je ne vus puis garentir n'estre aidis.</l>
                <l xml:id="d001l3431" n="3231">Bau sire Deus, qi onques ne mentis...</l>
                <l xml:id="d001l3432" n="3232">Oliver, frere, vos ne doi estre eschis.</l>
                <l xml:id="d001l3433" n="3233">De duel mosrai, quant ne puis estre ocis.</l>
                <l xml:id="d001l3434" n="3234">Sire compeing, ferir alomes is!"</l>
                <lb/>
                <lb/>
                <p xml:id="d001l3435" style="font-weight:bold" n="">CCI</p>
                <lb/>
                <l xml:id="d001l3436" n="3235">Li cons Rollant a Oliver mostree;</l>
                <l xml:id="d001l3437" n="3236">une raison li a dite et enseignee:</l>
                <l xml:id="d001l3438" n="3237">"Ensanble Frans devon morir, beau frere,</l>
                <l xml:id="d001l3439" n="3238">por lor amor, en estraige contree.</l>
                <l xml:id="d001l3440" n="3239">O douce France, com es deseritee,</l>
                <l xml:id="d001l3441" n="3240">de bons vasaus confondue et gastee!</l>
                <l xml:id="d001l3442" n="3241">Mot grant sofraite en ara l'emperere."</l>
                <l xml:id="d001l3443" n="3242">Por quatre foiz a "Monjoie!" escriee.</l>
                <l xml:id="d001l3444" n="3243">Prent l'olifant, si sone la menee.</l>
                <l xml:id="d001l3445" n="3244">Lo cheval broche tote une randonee,</l>
                <l xml:id="d001l3446" n="3245">puis va ferir de sa trenchant espee.</l>
                <lb/>
                <lb/>
                <p xml:id="d001l3447" style="font-weight:bold" n="">CCII</p>
                <lb/>
                <l xml:id="d001l3448" n="3246">Li cons Rollant va ferir de s'espee,</l>
                <l xml:id="d001l3449" n="3247">de Durendart q'il a mult bien provee.</l>
                <l xml:id="d001l3450" n="3248">Fabrin d'Espaigne i a par mi trenchee,</l>
                <l xml:id="d001l3451" n="3249">puis en oncist vint quatre Sarazins de Medee.</l>
                <l xml:id="d001l3452" n="3250">Jamais n'iert hom qe honor si agree.</l>
                <l xml:id="d001l3453" n="3251">Si com li porz s'en fuit devant les chien,</l>
                <l xml:id="d001l3454" n="3252">devant Rollant s'en fuient li paien.</l>
                <l xml:id="d001l3455" n="3253">Dist l'arcivesqe: "Asez lo faites bien!</l>
                <l xml:id="d001l3456" n="3254">Chevalier tel valor avoir deverien.</l>
                <l xml:id="d001l3457" n="3255">Qi armes portent et on cheval si bien,</l>
                <l xml:id="d001l3458" n="3256">en grant bataille contenir se doit bien,</l>
                <l xml:id="d001l3459" n="3257">o altrement certes nel prise l'en.</l>
                <l xml:id="d001l3460" n="3258">De soi vengier ne se foingne rien."</l>
                <l xml:id="d001l3461" n="3259">Iloc ont pris un itel hardimen.</l>
                <l xml:id="d001l3462" n="3260">Rollant respont: "Frere...."</l>
                <l xml:id="d001l3463" n="3261">A icest mot ferent....</l>
                <lb/>
                <lb/>
                <p xml:id="d001l3464" style="font-weight:bold" n="">CCIII</p>
                <lb/>
                <l xml:id="d001l3465" n="3262">Hom qi si fiert ja n'ara reproçon....</l>
                <l xml:id="d001l3466" n="3263">En la bataille fait grant defension;</l>
                <l xml:id="d001l3467" n="3264">bien si contint a guise de baron</l>
                <l xml:id="d001l3468" n="3265">sus el ceval auferant et gascon.</l>
                <l xml:id="d001l3469" n="3266">Broche lo bien, si va ferir Hugon;</l>
                <l xml:id="d001l3470" n="3267">cil estoit dux de Balne et de Digon.</l>
                <l xml:id="d001l3471" n="3268">Li scu li fause et l'osberc a geron;</l>
                <l xml:id="d001l3472" n="3269">mort l'a abatu sanz nulle arestison.</l>
                <l xml:id="d001l3473" n="3270">Puis a oncis et Ivoire et Ivon</l>
                <l xml:id="d001l3474" n="3271">et ensanble o els Girart de Rosion.</l>
                <l xml:id="d001l3475" n="3272">Li oors Rollant ne li est gaires bon.</l>
                <l xml:id="d001l3476" n="3273">Dist au paien: "Damedeus mal te don!</l>
                <l xml:id="d001l3477" n="3274">A si grant tort me tols mes compeignon,</l>
                <l xml:id="d001l3478" n="3275">coup en aras ainz qe nus departon</l>
                <l xml:id="d001l3479" n="3276">e de m'espee el cors savras le non."</l>
                <l xml:id="d001l3480" n="3277">Vait lo ferir a guise de baron.</l>
                <l xml:id="d001l3481" n="3278">Trenchié li a li cons lo destre poing;</l>
                <l xml:id="d001l3482" n="3279">la teste en fait voler en el sablon.</l>
                <l xml:id="d001l3483" n="3280">Cil ere fius au roi Marsilion.</l>
                <l xml:id="d001l3484" n="3281">Paien escrïent: "Aidez nos, Mahon!</l>
                <l xml:id="d001l3485" n="3282">Li nostre deus, aidez nos de Karllon</l>
                <l xml:id="d001l3486" n="3283">qi in Espaigne nos a mis tel felon</l>
                <l xml:id="d001l3487" n="3284">qe por morir le camp ne guerpiron."</l>
                <l xml:id="d001l3488" n="3285">Dist l'uns a l'autre: "Et car nos en fuion!"</l>
                <l xml:id="d001l3489" n="3286">A icest mot tel cent miler s'en von</l>
                <l xml:id="d001l3490" n="3287">qi a cil plait ja ne retorneron.</l>
                <lb/>
                <lb/>
                <p xml:id="d001l3491" style="font-weight:bold" n="">CCIV</p>
                <lb/>
                <l xml:id="d001l3492" n="3288">Li rois Marsille le poing destre a perdu;</l>
                <l xml:id="d001l3493" n="3289">encontre terre a geté son escu;</l>
                <l xml:id="d001l3494" n="3290">lo cheval broche des esperons agu;</l>
                <l xml:id="d001l3495" n="3291">droite la reine vers Espeigne s'en fu,</l>
                <l xml:id="d001l3496" n="3292">e bien cent mille s'en alerent o lu,</l>
                <l xml:id="d001l3497" n="3293">qe onqes au plait ne torneront mais plu.</l>
                <l xml:id="d001l3498" n="3294">Dist l'uns a l'autre: "Li niés Charlle a vancu."</l>
                <lb/>
                <lb/>
                <p xml:id="d001l3499" style="font-weight:bold" n="">CCV</p>
                <lb/>
                <l xml:id="d001l3500" n="3295">De ce qe chaut, se fuïz est Marsille?</l>
                <l xml:id="d001l3501" n="3296">Remés i est ses oncles l'augalie:</l>
                <l xml:id="d001l3502" n="3297">cil tient Cartage, Oliferne e Caudie,</l>
                <l xml:id="d001l3503" n="3298">Etïopes, une terre maudite.</l>
                <l xml:id="d001l3504" n="3299">La noire gent ot en sa compaignie;</l>
                <l xml:id="d001l3505" n="3300">encore sunt plus de cinquante mille;</l>
                <l xml:id="d001l3506" n="3301">grant ont les els et le cors et l'eschine.</l>
                <l xml:id="d001l3507" n="3302">Icil chevauchent estroitement par ligne,</l>
                <l xml:id="d001l3508" n="3303">puis escrïent l'enseigne paienie.</l>
                <l xml:id="d001l3509" n="3304">Ce dist Rollant: "Or recevrons martire!</l>
                <l xml:id="d001l3510" n="3305">Mais huni soit qi bien ne si vent prime.</l>
                <l xml:id="d001l3511" n="3306">Ferez i, Franc, de l'espee forbie,</l>
                <l xml:id="d001l3512" n="3307">si chalongent lor cors de la gent saracine</l>
                <l xml:id="d001l3513" n="3308">qe douce France nen ait d'als reprocine!</l>
                <l xml:id="d001l3514" n="3309">Quant en el camp venra li rois mon sire</l>
                <l xml:id="d001l3515" n="3310">e de paiens i vesra tel traïne,</l>
                <l xml:id="d001l3516" n="3311">contre uns des nos i avra plus de quinze.</l>
                <l xml:id="d001l3517" n="3312">La sara Charlle qe nos bien la faïsme."</l>
                <lb/>
                <lb/>
                <p xml:id="d001l3518" style="font-weight:bold" n="">CCVI</p>
                <lb/>
                <l xml:id="d001l3519" n="3313">Quant Rollant voit la contredite gent</l>
                <l xml:id="d001l3520" n="3314">qi plus est nome qe nen est arement -</l>
                <l xml:id="d001l3521" n="3315">n'en ont de blanc fors les dens solement -</l>
                <l xml:id="d001l3522" n="3316">ce dit li cons: "Or sa ge veraiement</l>
                <l xml:id="d001l3523" n="3317">car nos morons, par lo mien escïent.</l>
                <l xml:id="d001l3524" n="3318">Mais huni soit qi primes no se vent!</l>
                <l xml:id="d001l3525" n="3319">Seignez me, Franc, car je le recomenz!"</l>
                <l xml:id="d001l3526" n="3320">Dist Olivers: "Dahait ait le plus lent!"</l>
                <lb/>
                <lb/>
                <p xml:id="d001l3527" style="font-weight:bold" n="">CCVII</p>
                <lb/>
                <l xml:id="d001l3528" n="3321">Li paien voient qe François i a poi,</l>
                <l xml:id="d001l3529" n="3322">entr'aus en ont et orguel et bofoi.</l>
                <l xml:id="d001l3530" n="3323">Dist l'uns a l'autre: "Li rois a tort, ce croi."</l>
                <l xml:id="d001l3531" n="3324">E l'augalie sist el cheval turqoi;</l>
                <l xml:id="d001l3532" n="3325">mot bien le broce, ce vos creant par foi.</l>
                <l xml:id="d001l3533" n="3326">Fiert Oliver el dos derere soi;</l>
                <l xml:id="d001l3534" n="3327">lo blanc osberc tres par mi le rompoi;</l>
                <l xml:id="d001l3535" n="3328">par mi lo piz son espi a besloi</l>
                <l xml:id="d001l3536" n="3329">li fist outre paser. Grant duel en ot le roi.</l>
                <l xml:id="d001l3537" n="3330">"Charlle de France mar vos laissa rer soi!</l>
                <l xml:id="d001l3538" n="3331">Mal vus a fait, si com je cuit et croi.</l>
                <l xml:id="d001l3539" n="3332">Vengié en ai tot ceaus de nostre loi."</l>
                <lb/>
                <lb/>
                <p xml:id="d001l3540" style="font-weight:bold" n="">CCVIII</p>
                <lb/>
                <l xml:id="d001l3541" n="3333">Voit Olivers qe a mort est feruz;</l>
                <l xml:id="d001l3542" n="3334">tint Hauteclere don l'acer est moluz.</l>
                <l xml:id="d001l3543" n="3335">Fiert l'augalie sor l'eume irascuz;</l>
                <l xml:id="d001l3544" n="3336">pieres et flors l'en a creventez juz;</l>
                <l xml:id="d001l3545" n="3337">la teste li fent deci as denz menuz.</l>
                <l xml:id="d001l3546" n="3338">Aprés li dist: "Paien, mal aiez tuz!</l>
                <l xml:id="d001l3547" n="3339">Je ne di mie Karles n'i ait perduz,</l>
                <l xml:id="d001l3548" n="3340">mais tu nel nonceras el reigne on tu fuz!"</l>
                <l xml:id="d001l3549" n="3341">Puis en apele Rollant qe veigne a luz.</l>
                <l xml:id="d001l3550" n="3342">Voit Oliver qe a mort est feruz;</l>
                <l xml:id="d001l3551" n="3343">de lui vengier est fortment aveüz.</l>
                <l xml:id="d001l3552" n="3344">En la grant presse se fiert tot esperduz.</l>
                <l xml:id="d001l3553" n="3345">Qi lor veïst Saraçins desrompuz,</l>
                <l xml:id="d001l3554" n="3346">un mort sor l'autre a la terre estenduz,</l>
                <l xml:id="d001l3555" n="3347">de bon vasal remembrer li peüst!</l>
                <l xml:id="d001l3556" n="3348">L'enseigne Charlle oblïer non volt pluz.</l>
                <l xml:id="d001l3557" n="3349">"Monjoie!" escrie, mot est bien coneüz.</l>
                <l xml:id="d001l3558" n="3350">Rollant apele son ami et son druz,</l>
                <l xml:id="d001l3559" n="3351">se li a dit: "Enscamble n'irons pluz."</l>
                <l xml:id="d001l3560" n="3352">Li uns a l'autre fait duel qi n'i poit pluz.</l>
                <lb/>
                <lb/>
                <p xml:id="d001l3561" style="font-weight:bold" n="">CCIX</p>
                <lb/>
                <l xml:id="d001l3562" n="3353">Rollanz regarde Oliver el visage:</l>
                <l xml:id="d001l3563" n="3354">teinz l'a e pers, descoloré et paile.</l>
                <l xml:id="d001l3564" n="3355">Li sans tot clers fors de son cors avalle;</l>
                <l xml:id="d001l3565" n="3356">encontre terre en volent li escache.</l>
                <l xml:id="d001l3566" n="3357">"Deus! dist li cons, or ne sa ge qe face.</l>
                <l xml:id="d001l3567" n="3358">Sire compeing, mar fu vostre barnage!</l>
                <l xml:id="d001l3568" n="3359">Tant mar veïstes pröeze et vasalage!</l>
                <l xml:id="d001l3569" n="3360">O France douce, com voi cest jor sauvage!</l>
                <l xml:id="d001l3570" n="3361">De tes barons ja n'aras estorage!</l>
                <l xml:id="d001l3571" n="3362">Li enperere en ara grant doumage."</l>
                <lb/>
                <lb/>
                <p xml:id="d001l3572" style="font-weight:bold" n="">CCX</p>
                <lb/>
                <l xml:id="d001l3573" n="3363">Or est Rollant sor son cheval pasmé,</l>
                <l xml:id="d001l3574" n="3364">et Olivers i est a mort navré.</l>
                <l xml:id="d001l3575" n="3365">Tant a seinné, li oil li sunt troblé;</l>
                <l xml:id="d001l3576" n="3366">ne loinz ne pres ne puet mas esgardé;</l>
                <l xml:id="d001l3577" n="3367">ne coneit il negun home charné.</l>
                <l xml:id="d001l3578" n="3368">Son compeignon, quant il l'a encontré,</l>
                <l xml:id="d001l3579" n="3369">feri l'en l'eume qi est a or gemé;</l>
                <l xml:id="d001l3580" n="3370">l'une moitié li fent jusc'al nasé,</l>
                <l xml:id="d001l3581" n="3371">mais en la teste ne l'a mie adesé.</l>
                <l xml:id="d001l3582" n="3372">A icest cop l'a li cons regardé,</l>
                <l xml:id="d001l3583" n="3373">se li demande doucement et söé:</l>
                <l xml:id="d001l3584" n="3374">"Sire compeing, feïstes vos de gré?</l>
                <l xml:id="d001l3585" n="3375">Je sui Rollant qi tant vus a amé!</l>
                <l xml:id="d001l3586" n="3376">Per nulle meschié ne vos ai oblié."</l>
                <l xml:id="d001l3587" n="3377">Dist Olivers: "Or vos oi al parlé.</l>
                <l xml:id="d001l3588" n="3378">Feru vos ai, char me le pardoné!"</l>
                <l xml:id="d001l3589" n="3379">Respont Rollant: "Ne sui point enpiré.</l>
                <l xml:id="d001l3590" n="3380">Je vus pardoins ici devant et deré."</l>
                <l xml:id="d001l3591" n="3381">A icest mot l'uns a l'autre encliné.</l>
                <l xml:id="d001l3592" n="3382">Por tel amor es les vos desevré.</l>
                <lb/>
                <lb/>
                <p xml:id="d001l3593" style="font-weight:bold" n="">CCXI</p>
                <lb/>
                <l xml:id="d001l3594" n="3383">Olivers sent qe la mort mout l'angosse;</l>
                <l xml:id="d001l3595" n="3384">andui li oil en la teste li troble,</l>
                <l xml:id="d001l3596" n="3385">si pert l'oïr et la lumere tote.</l>
                <l xml:id="d001l3597" n="3386">Descent a pié, contre orïent se coche,</l>
                <l xml:id="d001l3598" n="3387">de ses pechiez si reclame sa coupe;</l>
                <l xml:id="d001l3599" n="3388">contre le ciel andeus ses meins ajoste,</l>
                <l xml:id="d001l3600" n="3389">si prie Deu qe paradis li done,</l>
                <l xml:id="d001l3601" n="3390">si beneïse Charllon e France doce,</l>
                <l xml:id="d001l3602" n="3391">son compeignon Rollant desor toz home.</l>
                <l xml:id="d001l3603" n="3392">Faut li cuers, li eumes li enbronche;</l>
                <l xml:id="d001l3604" n="3393">trestoz li cuers a la terre li joste.</l>
                <l xml:id="d001l3605" n="3394">Morz est li cons, plus ne nos en dirome.</l>
                <l xml:id="d001l3606" n="3395">Voit le Rollant qil plore et lo dolose;</l>
                <l xml:id="d001l3607" n="3396">ja en nul leu n'estoit plus dolant home.</l>
                <lb/>
                <lb/>
                <p xml:id="d001l3608" style="font-weight:bold" n="">CCXII</p>
                <lb/>
                <l xml:id="d001l3609" n="3397">Li cons Rollant quant vit mort son amis,</l>
                <l xml:id="d001l3610" n="3398">gesir adenz, contre oriant lo vis,</l>
                <l xml:id="d001l3611" n="3399">ne puet müer ne plor et n'en ait pis,</l>
                <l xml:id="d001l3612" n="3400">si doucement a regreter lor pris:</l>
                <l xml:id="d001l3613" n="3401">"Sire compeing, de vus ait Deus mercis!</l>
                <l xml:id="d001l3614" n="3402">Enscenble avons esté meint dis.</l>
                <l xml:id="d001l3615" n="3403">Ne me fesis un mal ne a toi ne fis pis.</l>
                <l xml:id="d001l3616" n="3404">Quant tu es morz, a mot grant tort sui vis."</l>
                <l xml:id="d001l3617" n="3405">Al duel q'il ot li cons pasmez s'est ils</l>
                <l xml:id="d001l3618" n="3406">sor son cheval qi ot non Velantis;</l>
                <l xml:id="d001l3619" n="3407">afermez est es bons estriers d'or fins;</l>
                <l xml:id="d001l3620" n="3408">qel part q'il aut, li cons ainc n'en chaïs.</l>
                <lb/>
                <lb/>
                <p xml:id="d001l3621" style="font-weight:bold" n="">CCXIII</p>
                <lb/>
                <l xml:id="d001l3622" n="3409">Ainz qe Rollant se soit aperceüz,</l>
                <l xml:id="d001l3623" n="3410">de pasmeson gariz ne revenuz,</l>
                <l xml:id="d001l3624" n="3411">mot grant doumage li est apareüz.</l>
                <l xml:id="d001l3625" n="3412">Mort sunt Franzois, toz les a il perduz,</l>
                <l xml:id="d001l3626" n="3413">fors l'arcivesqe et dan Gauter de l'Uz.</l>
                <l xml:id="d001l3627" n="3414">Repairez est de la montaigne suz</l>
                <l xml:id="d001l3628" n="3415">o cels d'Espaigne, ou mot s'est combatuz.</l>
                <l xml:id="d001l3629" n="3416">Morz sunt li suen, si l'ont paien vancuz.</l>
                <l xml:id="d001l3630" n="3417">O veille o non de Rencevals s'en fuz,</l>
                <l xml:id="d001l3631" n="3418">e si apele Rollant qi viegne a luz:</l>
                <l xml:id="d001l3632" n="3419">"O gentis cons, com vallan on es tuz!</l>
                <l xml:id="d001l3633" n="3420">Onqes nen ot poor la o tu fuz.</l>
                <l xml:id="d001l3634" n="3421">Jo sui Gauters, qi conquis Maleüz,</l>
                <l xml:id="d001l3635" n="3422">li meudres hom as vels et as chenuz.</l>
                <l xml:id="d001l3636" n="3423">Per vasalage me sui del estor issuz;</l>
                <l xml:id="d001l3637" n="3424">ma hauste est fraite, pecié est mes escuz,</l>
                <l xml:id="d001l3638" n="3425">et mes osberc desmailié e rompuz.</l>
                <l xml:id="d001l3639" n="3426">Per mi lo cors o lances m'es cossuz;</l>
                <l xml:id="d001l3640" n="3427">sempres mosrai, mas chier me sui venduz."</l>
                <l xml:id="d001l3641" n="3428">A icest mot, Rollant l'a conneüz;</l>
                <l xml:id="d001l3642" n="3429">le cheval broce si va corant a luz.</l>
                <lb/>
                <lb/>
                <p xml:id="d001l3643" style="font-weight:bold" n="">CCXIV</p>
                <lb/>
                <l xml:id="d001l3644" n="3430">"Sire Gauters, ce dist le cons Rollanz,</l>
                <l xml:id="d001l3645" n="3431">bataille as fait, prové es recreanz.</l>
                <l xml:id="d001l3646" n="3432">Toz dis avez esté vasaus et combatanz.</l>
                <l xml:id="d001l3647" n="3433">Mil chevalier m'amenastes vallanz;</l>
                <l xml:id="d001l3648" n="3434">prestez les moi, qe besoing m'est granz."</l>
                <l xml:id="d001l3649" n="3435">Respont Gauters: "Nes vesrez mais noianz!</l>
                <l xml:id="d001l3650" n="3436">Les ai laisez en cel doloros chanz;</l>
                <l xml:id="d001l3651" n="3437">de Saraçins nos i trovames tanz,</l>
                <l xml:id="d001l3652" n="3438">Orgalifés, Asragons et Persanz,</l>
                <l xml:id="d001l3653" n="3439">Turs et Hermines, Desclavons et Jahanz!</l>
                <l xml:id="d001l3654" n="3440">Une bataille nus ont faite pesanz</l>
                <l xml:id="d001l3655" n="3441">de Baldestoz, toz lor meillor Jahanz.</l>
                <l xml:id="d001l3656" n="3442">N'i a paien devers al qi s'en vantz.</l>
                <l xml:id="d001l3657" n="3443">Cinquante mille en i a mort gisanz.</l>
                <l xml:id="d001l3658" n="3444">Nus i avons perdu trestoz nos Franz;</l>
                <l xml:id="d001l3659" n="3445">bien sunt vendu a lor acerins brans.</l>
                <l xml:id="d001l3660" n="3446">De mon osberc m'ont rompu li ganz;</l>
                <l xml:id="d001l3661" n="3447">plaies ai tant en costez et en flanz;</l>
                <l xml:id="d001l3662" n="3448">de totes parz m'en salt fors li cler sanz;</l>
                <l xml:id="d001l3663" n="3449">tretot li cors me va afeblianz.</l>
                <l xml:id="d001l3664" n="3450">Sempres mosrai, par lo mien escianz.</l>
                <l xml:id="d001l3665" n="3451">Je sui vostre on, si vos ting a garanz.</l>
                <l xml:id="d001l3666" n="3452">Ne m'en blasmez se je m'en vois fuianz,</l>
                <l xml:id="d001l3667" n="3453">mais car m aidez a trestoz mon vivanz!"</l>
                <l xml:id="d001l3668" n="3454">Ce dist Gauter: "E car m'aidez, Rollanz!</l>
                <l xml:id="d001l3669" n="3455">Ja, se Deu plast, ne vos faudrai nianz!"</l>
                <lb/>
                <lb/>
                <p xml:id="d001l3670" style="font-weight:bold" n="">CCXV</p>
                <lb/>
                <l xml:id="d001l3671" n="3456">Rollanz a duel, si est maltalentis.</l>
                <l xml:id="d001l3672" n="3457">En la grant presse commence a feris.</l>
                <l xml:id="d001l3673" n="3458">De cels d'Espaigne i gete mort teus dis.</l>
                <l xml:id="d001l3674" n="3459">Gauters i est et l'arcivesqe aisis.</l>
                <l xml:id="d001l3675" n="3460">Dïent paien: "Felon homes a cis!</l>
                <l xml:id="d001l3676" n="3461">Gardez, seignor, qe il n'en voisent vis!</l>
                <l xml:id="d001l3677" n="3462">Nos ont tant fait, n'en devons prendre pris.</l>
                <l xml:id="d001l3678" n="3463">Tot soit honi qi les laira garis!</l>
                <l xml:id="d001l3679" n="3464">Recreantz est qi nes va envaïs."</l>
                <l xml:id="d001l3680" n="3465">Adonc commence et li huis et li cris,</l>
                <l xml:id="d001l3681" n="3466">de totes parz si les ont asailis.</l>
                <lb/>
                <lb/>
                <p xml:id="d001l3682" style="font-weight:bold" n="">CCXVI</p>
                <lb/>
                <l xml:id="d001l3683" n="3467">Li cons Rollant est aduré et ferers.</l>
                <l xml:id="d001l3684" n="3468">Gauters de l'Us est mot bon chevalier,</l>
                <l xml:id="d001l3685" n="3469">li archivesqe provez et asaiez.</l>
                <l xml:id="d001l3686" n="3470">Per grant vertu les asaillent Turchez;</l>
                <l xml:id="d001l3687" n="3471">mil Saracin les asaillent armez,</l>
                <l xml:id="d001l3688" n="3472">et es chevals bien sunt quarante millez.</l>
                <l xml:id="d001l3689" n="3473">Lancent lor lances et lor trenchant espiez,</l>
                <l xml:id="d001l3690" n="3474">quarals et dars et engeins afaitez.</l>
                <l xml:id="d001l3691" n="3475">A icest mot, par ont oncis Gauter.</l>
                <l xml:id="d001l3692" n="3476">Turpins de Reins, ses escuz especiez,</l>
                <l xml:id="d001l3693" n="3477">son eume frait, si est navrez es chiez,</l>
                <l xml:id="d001l3694" n="3478">et ses osberc rumpuz et desmailliez,</l>
                <l xml:id="d001l3695" n="3479">per mi le cors feru de quatre spiez.</l>
                <l xml:id="d001l3696" n="3480">De duel soz lui gita mort son destriez.</l>
                <l xml:id="d001l3697" n="3481">E Deus! qel duel quant l'arcivesqe chiet!</l>
                <lb/>
                <lb/>
                <p xml:id="d001l3698" style="font-weight:bold" n="">CCXVII</p>
                <lb/>
                <l xml:id="d001l3699" n="3482">Turpins de Reins quant se senti cheü,</l>
                <l xml:id="d001l3700" n="3483">de quatre espiez par mi le cors feru,</l>
                <l xml:id="d001l3701" n="3484">isnelement li ber resaili su.</l>
                <l xml:id="d001l3702" n="3485">Delivrement enbra son escu;</l>
                <l xml:id="d001l3703" n="3486">per grant vigor sor piez est revenu.</l>
                <l xml:id="d001l3704" n="3487">Rollant esgarde, li cuers l'en est creü,</l>
                <l xml:id="d001l3705" n="3488">puis li a dit: "Ne sui mie vancu!</l>
                <l xml:id="d001l3706" n="3489">Ja bons vasaus n'ert issi recreü!"</l>
                <l xml:id="d001l3707" n="3490">Traite a Almice, onqes tel brant ne fu.</l>
                <l xml:id="d001l3708" n="3491">E la grant presse cent cols en a feru,</l>
                <l xml:id="d001l3709" n="3492">alquant trenchié, auquant par mi fendu.</l>
                <l xml:id="d001l3710" n="3493">Meint en i a qi teste n'ont sor bu.</l>
                <l xml:id="d001l3711" n="3494">Ce dit la geste et cil qi ci camp fu,</l>
                <l xml:id="d001l3712" n="3495">et Karllemeine quant il fu revenu,</l>
                <l xml:id="d001l3713" n="3496">c'onqes tel clerc n'ot oï ne veü.</l>
                <l xml:id="d001l3714" n="3497">Por Karllon fist Deus tante de vertu.</l>
                <l xml:id="d001l3715" n="3498">A Mont Leon est escrit cest salu:</l>
                <l xml:id="d001l3716" n="3499">qi ce ne croit ne l'a preu entendu.</l>
                <lb/>
                <lb/>
                <p xml:id="d001l3717" style="font-weight:bold" n="">CCXVIII</p>
                <lb/>
                <l xml:id="d001l3718" n="3500">Li cons Rollant fu mot de fer tanlent;</l>
                <l xml:id="d001l3719" n="3501">devant paiens tenoit son brant sanglent;</l>
                <l xml:id="d001l3720" n="3502">ne fuïst mie por or ne por argent,</l>
                <l xml:id="d001l3721" n="3503">ne li fuïrs ne li valsist nïent.</l>
                <l xml:id="d001l3722" n="3504">Cent mil paiens et plus, se je ne ment,</l>
                <l xml:id="d001l3723" n="3505">ot devant lui - li cors Deu les crevent!</l>
                <l xml:id="d001l3724" n="3506">De lui oncire ont merveillos talent,</l>
                <l xml:id="d001l3725" n="3507">mais tant redote son tres fer ardiment,</l>
                <l xml:id="d001l3726" n="3508">de l'aprosmer n'osent faire nïent.</l>
                <l xml:id="d001l3727" n="3509">Lancent li lances et espiez plus de çent;</l>
                <l xml:id="d001l3728" n="3510">ni li font mal, car Deus ne lor consent.</l>
                <l xml:id="d001l3729" n="3511">Se il vesqist auqes plus longement,</l>
                <l xml:id="d001l3730" n="3512">Aude eüst prisse, la poucelle au cor gent.</l>
                <l xml:id="d001l3731" n="3513">Ja ne vesra icel mariement,</l>
                <l xml:id="d001l3732" n="3514">car Deu ne plaist qe meint el firmament.</l>
                <l xml:id="d001l3733" n="3515">Per als chaï douce France en torment.</l>
                <l xml:id="d001l3734" n="3516">Quant le sara li rois qi France apent,</l>
                <l xml:id="d001l3735" n="3517">li cons Gerart, bella Aude ensement,</l>
                <l xml:id="d001l3736" n="3518">qe li dui cons ot pris defeniment,</l>
                <l xml:id="d001l3737" n="3519">ja a nul jor n'avront confortement</l>
                <l xml:id="d001l3738" n="3520">deq'a l'ore q'aront pris vengement</l>
                <l xml:id="d001l3739" n="3521">de Guenellon, qes traï malement.</l>
                <lb/>
                <lb/>
                <p xml:id="d001l3740" style="font-weight:bold" n="">CCXIX</p>
                <lb/>
                <l xml:id="d001l3741" n="3522">Li cons Rollant l'arcivesqe esgarda.</l>
                <l xml:id="d001l3742" n="3523">Tresüez fu por le caut qe il a</l>
                <l xml:id="d001l3743" n="3524">e la colors et li sans li mua.</l>
                <l xml:id="d001l3744" n="3525">C'est por l'angoisse del cor qe il sona.</l>
                <l xml:id="d001l3745" n="3526">Por tel vertu li ber s'i apoia</l>
                <l xml:id="d001l3746" n="3527">qe la cervele plen doit li sosleva</l>
                <l xml:id="d001l3747" n="3528">e la veüe del chief li mesala.</l>
                <l xml:id="d001l3748" n="3529">Quant d'Oliver li cons li remembra,</l>
                <l xml:id="d001l3749" n="3530">lors ot tel duel, a poi ne forsena.</l>
                <l xml:id="d001l3750" n="3531">Quant il se pense qe insement mosra,</l>
                <l xml:id="d001l3751" n="3532">pur sol la mort un poi se conforta,</l>
                <l xml:id="d001l3752" n="3533">mais savoir velt se Karles vegnera.</l>
                <l xml:id="d001l3753" n="3534">Prist l'olifant, foiblement le sona.</l>
                <l xml:id="d001l3754" n="3535">Li enperere estut, si escota.</l>
                <l xml:id="d001l3755" n="3536">"Deus! dist li rois, si foiblement nos va.</l>
                <l xml:id="d001l3756" n="3537">Rollant, mes niés, hui cest jor nos faudra.</l>
                <l xml:id="d001l3757" n="3538">J'oi a son cor qe gaires ne vivra."</l>
                <l xml:id="d001l3758" n="3539">A haute voiz a sa gent escria:</l>
                <l xml:id="d001l3759" n="3540">"Montez, fait il, qi onqes jor m'ama!</l>
                <l xml:id="d001l3760" n="3541">Creim c'ocis soit ainz qe soions la."</l>
                <l xml:id="d001l3761" n="3542">Qi estre i volst isnelement monta.</l>
                <l xml:id="d001l3762" n="3543">Sonent li grasle qenqe par l'ost en a,</l>
                <l xml:id="d001l3763" n="3544">sesante mile, qe nus ne se tarja.</l>
                <l xml:id="d001l3764" n="3545">Bruïent li monz et de ça et de la.</l>
                <l xml:id="d001l3765" n="3546">Paien l'oïrent et Marsiles parla.</l>
                <l xml:id="d001l3766" n="3547">Dist a ses homes: "Charllon aron ja!"</l>
                <lb/>
                <lb/>
                <p xml:id="d001l3767" style="font-weight:bold" n="">CCXX</p>
                <lb/>
                <l xml:id="d001l3768" n="3548">Dïent paien: "L'enperere repaire.</l>
                <l xml:id="d001l3769" n="3549">De cels de France oi meint olifant braire,</l>
                <l xml:id="d001l3770" n="3550">mainte busine et soner et retraire.</l>
                <l xml:id="d001l3771" n="3551">Franzois retornent, cele gent de puit aire.</l>
                <l xml:id="d001l3772" n="3552">Se Charlle vient, nostre ert la perce maire,</l>
                <l xml:id="d001l3773" n="3553">e Saragoze, qe donai en doiaire</l>
                <l xml:id="d001l3774" n="3554">a ma moiller, qi tant est de bon aire.</l>
                <l xml:id="d001l3775" n="3555">Vez la Rollant, bien voi ason viaire,</l>
                <l xml:id="d001l3776" n="3556">ja n'ert vencuz. Teus hom n'asi de maire.</l>
                <l xml:id="d001l3777" n="3557">Car l'assallons, puis arons meins a faire!</l>
                <l xml:id="d001l3778" n="3558">Se plus i somes, jel vos di sanz contraire,</l>
                <l xml:id="d001l3779" n="3559">ne fu teus perde puis lo jugement Daire."</l>
                <lb/>
                <lb/>
                <p xml:id="d001l3780" style="font-weight:bold" n="">CCXXI</p>
                <lb/>
                <l xml:id="d001l3781" n="3560">Li Sarazin furent mot effreé,</l>
                <l xml:id="d001l3782" n="3561">qe por voir sevent qe Franc sunt retorné.</l>
                <l xml:id="d001l3783" n="3562">De ce sunt il trestot aseüré:</l>
                <l xml:id="d001l3784" n="3563">se Karles vient, a lor fin sunt alé.</l>
                <l xml:id="d001l3785" n="3564">Quarante mille s'en vont fuiant al gué</l>
                <l xml:id="d001l3786" n="3565">as porz de Sebre - isi fu apelé -,</l>
                <l xml:id="d001l3787" n="3566">li rois Marsille o son meillor barné.</l>
                <l xml:id="d001l3788" n="3567">Sesante mille sunt el camp aresté</l>
                <l xml:id="d001l3789" n="3568">as porz de Sobre - issi fu apelé.</l>
                <l xml:id="d001l3790" n="3569">Rollant estoit de l'autre part el pré;</l>
                <l xml:id="d001l3791" n="3570">sor Velantif a son chief acliné.</l>
                <l xml:id="d001l3792" n="3571">E l'arcivesqe estoit a son costé;</l>
                <l xml:id="d001l3793" n="3572">tant a seinié, li oil li sunt troblé,</l>
                <l xml:id="d001l3794" n="3573">car li paien l'orent a mort navré.</l>
                <l xml:id="d001l3795" n="3574">E, Deus! quel duel q'il sunt issi grevé!</l>
                <l xml:id="d001l3796" n="3575">Cel jor chaï douce France en vité,</l>
                <l xml:id="d001l3797" n="3576">en grant poverte et en grant orfenté.</l>
                <l xml:id="d001l3798" n="3577">Li rois Marsille a sa gent escrïé:</l>
                <l xml:id="d001l3799" n="3578">"Franc Saracin, q'avez vos en pensé?</l>
                <l xml:id="d001l3800" n="3579">Vez la Rollant, a poi q'il n'est maté.</l>
                <l xml:id="d001l3801" n="3580">Jamais frans hom n'ert por lui honoré.</l>
                <l xml:id="d001l3802" n="3581">Hui a perdu Karles son avöé!</l>
                <l xml:id="d001l3803" n="3582">Espeigne est nostre: or en ait il mal gré!</l>
                <l xml:id="d001l3804" n="3583">car se vient ci Karles o son barné,</l>
                <l xml:id="d001l3805" n="3584">toz li plus cointes a son tens afiné!"</l>
                <lb/>
                <lb/>
                <p xml:id="d001l3806" style="font-weight:bold" n="">CCXXII</p>
                <lb/>
                <l xml:id="d001l3807" n="3585">Li cons Rollant quant il les vit venir</l>
                <l xml:id="d001l3808" n="3586">tant se fait fier, cil le puisse garir</l>
                <l xml:id="d001l3809" n="3587">qe le profete fist del poison issir!</l>
                <l xml:id="d001l3810" n="3588">Li cons fu mot de merveillos aïr.</l>
                <l xml:id="d001l3811" n="3589">Ainz i mosra q'i lor veille fuïr.</l>
                <l xml:id="d001l3812" n="3590">Sist el cheval c'om cleme Velantir;</l>
                <l xml:id="d001l3813" n="3591">broche lo bien, mot li vint a plaisir.</l>
                <l xml:id="d001l3814" n="3592">Por grant vigor les va toz envaïr,</l>
                <l xml:id="d001l3815" n="3593">e l'arcivesqe qi ne li volst falir.</l>
                <l xml:id="d001l3816" n="3594">Ce dist Rollant: "Mot vos aim et desir.</l>
                <l xml:id="d001l3817" n="3595">Hui est li termes qe nos devons morir,</l>
                <l xml:id="d001l3818" n="3596">ne nus en puet fors Damedeus garir,</l>
                <l xml:id="d001l3819" n="3597">ne mes li rois qi tot a a bailir.</l>
                <l xml:id="d001l3820" n="3598">Se tant vesqisse qe peüse venir</l>
                <l xml:id="d001l3821" n="3599">en douce France, qi tant fait a joïr,</l>
                <l xml:id="d001l3822" n="3600">de Guenellon, qi tel plait m'a bastir</l>
                <l xml:id="d001l3823" n="3601">je m'en venjasse. Deus le puist maleïr!</l>
                <l xml:id="d001l3824" n="3602">Sire arcivesqe, j'oi les terres bondir:</l>
                <l xml:id="d001l3825" n="3603">de cels de France pöez les cors oïr.</l>
                <l xml:id="d001l3826" n="3604">Karles chivauche, qi tant aim et desir.</l>
                <l xml:id="d001l3827" n="3605">Paien s'esmaient, ja les vesrez fuïr,</l>
                <l xml:id="d001l3828" n="3606">mais nos qe chaut? Nos somes au fenir!"</l>
                <lb/>
                <lb/>
                <p xml:id="d001l3829" style="font-weight:bold" n="">CCXXIII</p>
                <lb/>
                <l xml:id="d001l3830" n="3607">Li cons Rollant fu mot proz et vaillantz</l>
                <l xml:id="d001l3831" n="3608">et orgoilos et vasaus conquïranz.</l>
                <l xml:id="d001l3832" n="3609">Onqes n'ama coarz ne mesdisanz</l>
                <l xml:id="d001l3833" n="3610">ne chevalier qi trop s'alast vantantz.</l>
                <l xml:id="d001l3834" n="3611">Sor Velantir va paiens atendantz.</l>
                <l xml:id="d001l3835" n="3612">Ainz i mosra q'il se cleim recreanz!</l>
                <l xml:id="d001l3836" n="3613">Ja de sa boche n'ert tel parole issanz</l>
                <l xml:id="d001l3837" n="3614">Ne ja reproche n'en aront si parantz.</l>
                <l xml:id="d001l3838" n="3615">Turpin de Reins apellë en oianz:</l>
                <l xml:id="d001l3839" n="3616">"Sire arcivesqe, por Deu, venez avantz!</l>
                <l xml:id="d001l3840" n="3617">A piè alez. Je sui sor l'auferanz,</l>
                <l xml:id="d001l3841" n="3618">sor Velantif, qi tant par est coranz.</l>
                <l xml:id="d001l3842" n="3619">Por vostre amor serai ci en estanz.</l>
                <l xml:id="d001l3843" n="3620">Or me seignez, si serai plus dotanz!</l>
                <l xml:id="d001l3844" n="3621">Puis icest jor ne serons meis vivanz.</l>
                <l xml:id="d001l3845" n="3622">Cil gart les armes qi fu aparisanz</l>
                <l xml:id="d001l3846" n="3623">as doze apostres, qi l'aloient qeranz.</l>
                <l xml:id="d001l3847" n="3624">Cil Saracin se vont auqes dotanz.</l>
                <l xml:id="d001l3848" n="3625">Ne vos lairai tant com soiez vivanz!</l>
                <l xml:id="d001l3849" n="3626">Pongnons a aus, si ferons maintenanz:</l>
                <l xml:id="d001l3850" n="3627">de Durendart vel esprover le branz</l>
                <l xml:id="d001l3851" n="3628">e vos Almice ou a des letres tanz,</l>
                <l xml:id="d001l3852" n="3629">qi ja jogleres male chanzon non chanz.</l>
                <l xml:id="d001l3853" n="3630">Karles mes oncles vient a force poiganz</l>
                <l xml:id="d001l3854" n="3631">et li Franzois qi en sunt desiranz.</l>
                <l xml:id="d001l3855" n="3632">De nos vengier ont merveillos talanz;</l>
                <l xml:id="d001l3856" n="3633">secorront vos ainz le solel cochanz.</l>
                <l xml:id="d001l3857" n="3634">Je conois bien paiens a lor scemblanz:</l>
                <l xml:id="d001l3858" n="3635">per un petit q'il ne s'en vont fuianz!</l>
                <l xml:id="d001l3859" n="3636">Trop sunt ici, ja n'i aront garanz</l>
                <l xml:id="d001l3860" n="3637">q'il nel comperent ainz complie sonanz."</l>
                <lb/>
                <lb/>
                <p xml:id="d001l3861" style="font-weight:bold" n="">CCXXIV</p>
                <lb/>
                <l xml:id="d001l3862" n="3638">Dïent paien: "Si mar i fumes nez!</l>
                <l xml:id="d001l3863" n="3639">Si pesmes jor nos est hui ajornez!</l>
                <l xml:id="d001l3864" n="3640">Perdu avons qi ja n'ert recovrez:</l>
                <l xml:id="d001l3865" n="3641">c'est l'augalie, qi tant est redotez.</l>
                <l xml:id="d001l3866" n="3642">Li rois Marsille est si defigurez:</l>
                <l xml:id="d001l3867" n="3643">li destre braz li est del cors sevrez;</l>
                <l xml:id="d001l3868" n="3644">de nos paiens vint mil n'est afolez.</l>
                <l xml:id="d001l3869" n="3645">E! Mahon, sire! com estes oblïez!</l>
                <l xml:id="d001l3870" n="3646">Secor nos, sire, qe trop somes grevez.</l>
                <l xml:id="d001l3871" n="3647">Et Trivigan, quant vos esveillerez?</l>
                <l xml:id="d001l3872" n="3648">Ja somes nos toz a honte livrez!</l>
                <l xml:id="d001l3873" n="3649">Tot serons mort, se ci somes trovez.</l>
                <l xml:id="d001l3874" n="3650">Karles chevauche tot les chemins ferez;</l>
                <l xml:id="d001l3875" n="3651">avoc lui a cent mille homes armez</l>
                <l xml:id="d001l3876" n="3652">de ceaus de France, qi sunt vasaus provez.</l>
                <l xml:id="d001l3877" n="3653">Se ci nos trovent, mieus nos venist asez</l>
                <l xml:id="d001l3878" n="3654">qe nos fuisons noié ou esorbetz.</l>
                <l xml:id="d001l3879" n="3655">Plus de mil grailles de ci oïr pöez.</l>
                <l xml:id="d001l3880" n="3656">Seignor paien, font il, car esgardez:</l>
                <l xml:id="d001l3881" n="3657">por devers France nos vient si grant nuetez,</l>
                <l xml:id="d001l3882" n="3658">nos serons ja trestot acovetez.</l>
                <l xml:id="d001l3883" n="3659">Bataille arons; Karlon est retornez."</l>
                <l xml:id="d001l3884" n="3660">Dist Murgalans, li viels chanuz barbez:</l>
                <l xml:id="d001l3885" n="3661">"Il se dist voir; ja mar lo mescrerez!</l>
                <l xml:id="d001l3886" n="3662">Vez en la mil qi ja sunt avalez.</l>
                <l xml:id="d001l3887" n="3663">Lor armes getent environ tel clartez,</l>
                <l xml:id="d001l3888" n="3664">tot cist païs en est enlumenez!</l>
                <l xml:id="d001l3889" n="3665">Li cons Rollant est de male fertez:</l>
                <l xml:id="d001l3890" n="3666">ja n'ert vencuz por home qi soit nez!</l>
                <l xml:id="d001l3891" n="3667">Lancez a lui, e si vos en alez!"</l>
                <l xml:id="d001l3892" n="3668">Et il si font, darz aguz et penez,</l>
                <l xml:id="d001l3893" n="3669">carrals de fer qi bien sunt acerez.</l>
                <l xml:id="d001l3894" n="3670">L'escu Rollant fu fraiz et eströez</l>
                <l xml:id="d001l3895" n="3671">et ses osberc rompuz et desmailiez;</l>
                <l xml:id="d001l3896" n="3672">ses chevaus fu desoz lui decoupez;</l>
                <l xml:id="d001l3897" n="3673">de dis espiez fu feruz es costez,</l>
                <l xml:id="d001l3898" n="3674">qe la böele en est cheüe as piez.</l>
                <l xml:id="d001l3899" n="3675">Li chevaus chiet et li cons est versez.</l>
                <l xml:id="d001l3900" n="3676">Desor ses piez est Rollant relevez.</l>
                <l xml:id="d001l3901" n="3677">Son chief covri, mot fu bien dotrinez.</l>
                <l xml:id="d001l3902" n="3678">Contre paiens conut toz abrevez.</l>
                <l xml:id="d001l3903" n="3679">Fiert Rubion, un roi de Balaguez;</l>
                <l xml:id="d001l3904" n="3680">per mi le trenche, bien est l'osberc fausez;</l>
                <l xml:id="d001l3905" n="3681">deci q'en terre en est li brans colez.</l>
                <l xml:id="d001l3906" n="3682">"Monjoie!" escrie li frans clers onorez.</l>
                <l xml:id="d001l3907" n="3683">"Sainte Marie, dame, a mi pensez!</l>
                <l xml:id="d001l3908" n="3684">Qi tel cop done bien doit estre honorez</l>
                <l xml:id="d001l3909" n="3685">devant Jesu en ses grant maiestez."</l>
                <lb/>
                <lb/>
                <p xml:id="d001l3910" style="font-weight:bold" n="">CCXXV</p>
                <lb/>
                <l xml:id="d001l3911" n="3686">Or est Rollant en mi la praerie;</l>
                <l xml:id="d001l3912" n="3687">a pié descent, mot sofraitos d'aïe;</l>
                <l xml:id="d001l3913" n="3688">tint Durendart, s'espee o mot se fie.</l>
                <l xml:id="d001l3914" n="3689">Fiert un paien de mot grant segnorie:</l>
                <l xml:id="d001l3915" n="3690">d'une terre ert qi est outre Nubie.</l>
                <l xml:id="d001l3916" n="3691">Rollant le fiert, q'il nel mescosi mie;</l>
                <l xml:id="d001l3917" n="3692">l'eume li trenche, la broigne a desacie;</l>
                <l xml:id="d001l3918" n="3693">tot l'a fendu; l'arme s'en est partie.</l>
                <l xml:id="d001l3919" n="3694">"Outre! dist il, li cors Dé mal te die!</l>
                <l xml:id="d001l3920" n="3695">Nel nonceras el reigne d'Aumarie</l>
                <l xml:id="d001l3921" n="3696">c'a ceaus de France aies fait vilanie."</l>
                <l xml:id="d001l3922" n="3697">Puis reclama Jesu a lo fil Marie;</l>
                <l xml:id="d001l3923" n="3698">a lui commande e son cors et sa vie.</l>
                <l xml:id="d001l3924" n="3699">Li arcivesqe dalez lui se ralie.</l>
                <l xml:id="d001l3925" n="3700">Au quanq'il poit, "Monjoie" lor escrie,</l>
                <l xml:id="d001l3926" n="3701">mais mot li ert la parole falie.</l>
                <l xml:id="d001l3927" n="3702">Li sans li raie desor l'erbe florie.</l>
                <l xml:id="d001l3928" n="3703">A poi ne chiet, qe del cor ne sent mie;</l>
                <l xml:id="d001l3929" n="3704">jamais eclise n'en ert par lui servie.</l>
                <l xml:id="d001l3930" n="3705">E Karles vient o tot sa baronie;</l>
                <l xml:id="d001l3931" n="3706">sonent lor cor, grant fu la taborie;</l>
                <l xml:id="d001l3932" n="3707">grant fu la noisse; si loinz en va l'oïe</l>
                <l xml:id="d001l3933" n="3708">qe l'on les ot une lieue et demie.</l>
                <l xml:id="d001l3934" n="3709">Paien l'entendent, mot fu grant l'estormie;</l>
                <l xml:id="d001l3935" n="3710">al plus hardi est la chiere roïe.</l>
                <l xml:id="d001l3936" n="3711">Dist l'uns a l'autre: "Ne nos atarjons mie!"</l>
                <l xml:id="d001l3937" n="3712">A tant s'en torne la gent qe Deus maudie</l>
                <l xml:id="d001l3938" n="3713">tot droit al Sebre, qe l'on passe a navie.</l>
                <lb/>
                <lb/>
                <p xml:id="d001l3939" style="font-weight:bold" n="">CCXXVI</p>
                <lb/>
                <l xml:id="d001l3940" n="3714">Paien s'en fuient mot effreement.</l>
                <l xml:id="d001l3941" n="3715">Dist l'uns a l'autre: "Vencu nos a Rollent!</l>
                <l xml:id="d001l3942" n="3716">Öez les grailles de la hardie gent;</l>
                <l xml:id="d001l3943" n="3717">li enperere repaire voirement;</l>
                <l xml:id="d001l3944" n="3718">fiz est de mort qi a cop les atent;</l>
                <l xml:id="d001l3945" n="3719">meint gentil roi a bailli malement.</l>
                <l xml:id="d001l3946" n="3720">Jamais Marsille ne nos sera garent.</l>
                <l xml:id="d001l3947" n="3721">Perdu avons Espaigne voirement,</l>
                <l xml:id="d001l3948" n="3722">se l'amirauz por nos ne la defent.</l>
                <l xml:id="d001l3949" n="3723">Li rois Marsille est bailli malement;</l>
                <l xml:id="d001l3950" n="3724">jamais por lui m'arons defendiment.</l>
                <l xml:id="d001l3951" n="3725">Fil a putein, paien, fuions nos en,</l>
                <l xml:id="d001l3952" n="3726">car Challon vient o son efforcement!</l>
                <l xml:id="d001l3953" n="3727">Je oi les con et menu et sovent.</l>
                <l xml:id="d001l3954" n="3728">Quant il vesra le doloros present</l>
                <l xml:id="d001l3955" n="3729">de cez François, qi sunt mort et sanglent,</l>
                <l xml:id="d001l3956" n="3730">ce ert merveille se il de duel ne fent.</l>
                <l xml:id="d001l3957" n="3731">Ja n'arra joie mais jor a son vivent</l>
                <l xml:id="d001l3958" n="3732">si ara pris de nos son vengement,</l>
                <l xml:id="d001l3959" n="3733">don li plus cointes arra le cuer dolent.</l>
                <l xml:id="d001l3960" n="3734">Deci a Meqe ploreront la nostre gent."</l>
                <lb/>
                <lb/>
                <p xml:id="d001l3961" style="font-weight:bold" n="">CCXXVII</p>
                <lb/>
                <l xml:id="d001l3962" n="3735">Paien s'en fuient. Deus lor doinst encombrier!</l>
                <l xml:id="d001l3963" n="3736">E mi Espaigne prisent a repairer;</l>
                <l xml:id="d001l3964" n="3737">mot sunt dolent, n'i ot qe corochier.</l>
                <l xml:id="d001l3965" n="3738">N'i a celui tant soit hardi ne fier</l>
                <l xml:id="d001l3966" n="3739">e n'ait poor de la teste couper.</l>
                <l xml:id="d001l3967" n="3740">Li cons Rollant nes pot mais encaucer,</l>
                <l xml:id="d001l3968" n="3741">car perdu a Valentir son destrier.</l>
                <l xml:id="d001l3969" n="3742">O velle o non, remest ou camp arier,</l>
                <l xml:id="d001l3970" n="3743">e l'arcivesqe qe Deus avoit tant chier.</l>
                <l xml:id="d001l3971" n="3744">Totes ses plaies commencent a seiner.</l>
                <l xml:id="d001l3972" n="3745">Lors li commence la color a müer</l>
                <l xml:id="d001l3973" n="3746">e la cervelle li prist ad espessier</l>
                <l xml:id="d001l3974" n="3747">e tuit li membre li prisent a froisser.</l>
                <l xml:id="d001l3975" n="3748">E mi le camp s'ala ajenoiller.</l>
                <l xml:id="d001l3976" n="3749">Rollant le vit, sel conut a aidier;</l>
                <l xml:id="d001l3977" n="3750">son eume a or li prist a deslacier,</l>
                <l xml:id="d001l3978" n="3751">puis li a trait le blanc osberc leger</l>
                <l xml:id="d001l3979" n="3752">et son bliaut li prist a despecier.</l>
                <l xml:id="d001l3980" n="3753">Dedenz l'en bote une alne et un quartier</l>
                <l xml:id="d001l3981" n="3754">e por desus le prist fort a lïer.</l>
                <l xml:id="d001l3982" n="3755">Per mi les flans le corut enbracier;</l>
                <l xml:id="d001l3983" n="3756">sor l'erbe vert le fait söef cochier.</l>
                <l xml:id="d001l3984" n="3757">"Sire, fait il, gisez por refroidier,</l>
                <l xml:id="d001l3985" n="3758">se ja vos plaies porroient estanchier.</l>
                <l xml:id="d001l3986" n="3759">Sire arcivesqe, dist Rollant au vis fier,</l>
                <l xml:id="d001l3987" n="3760">por amor Deu, ja vos vel je proier:</l>
                <l xml:id="d001l3988" n="3761">ja est ocis le cortois Olivier,</l>
                <l xml:id="d001l3989" n="3762">li gentius cons qe j'avoie si chier,</l>
                <l xml:id="d001l3990" n="3763">e tuit li autre, et Gerin et Gerer,</l>
                <l xml:id="d001l3991" n="3764">Ive et Yvoire, Oton et Berenger,</l>
                <l xml:id="d001l3992" n="3765">Gauter de l'Uz, le vaillant chevalier.</l>
                <l xml:id="d001l3993" n="3766">Il sunt tuit mort, je nes viel laisser.</l>
                <l xml:id="d001l3994" n="3767">Je vel aler porquesre et porchatier</l>
                <l xml:id="d001l3995" n="3768">et aporter devant vos et rengier."</l>
                <l xml:id="d001l3996" n="3769">Dist l'arcivesqe: "Bien fait a otrïer!</l>
                <l xml:id="d001l3997" n="3770">Alez a Deo, pensez de l'esploitier!</l>
                <l xml:id="d001l3998" n="3771">Li chans est nostre, bien nos devons priser.</l>
                <l xml:id="d001l3999" n="3772">La morz m'aproce, n'i a nul recovrer.</l>
                <l xml:id="d001l4000" n="3773">En paradis, o sunt li aumosnier,</l>
                <l xml:id="d001l4001" n="3774">sunt li lit fait o nos devons chocier."</l>
                <lb/>
                <lb/>
                <p xml:id="d001l4002" style="font-weight:bold" n="">CCXXVIII</p>
                <lb/>
                <l xml:id="d001l4003" n="3775">Rollanz s'en torne tot seus sanz compeignon;</l>
                <l xml:id="d001l4004" n="3776">cerche les vals entor et environ;</l>
                <l xml:id="d001l4005" n="3777">n'encontre home qe li deïst sermon.</l>
                <l xml:id="d001l4006" n="3778">Meint Sarazin a trové sanz menton,</l>
                <l xml:id="d001l4007" n="3779">sanz oil, sanz teste, sanz braz et sanz talon.</l>
                <l xml:id="d001l4008" n="3780">Sesante mil en gist par lo sablon.</l>
                <l xml:id="d001l4009" n="3781">Rollant regarde dejoste un Esclavon,</l>
                <l xml:id="d001l4010" n="3782">si a trové et Ivoire et Ivon,</l>
                <l xml:id="d001l4011" n="3783">trové i a Anseïs et Sanson,</l>
                <l xml:id="d001l4012" n="3784">puis a trové Engeler le Gascon,</l>
                <l xml:id="d001l4013" n="3785">ensemble o lui Gerart da Rosion.</l>
                <l xml:id="d001l4014" n="3786">"Deus, dist Rollant, par ta redempcion,</l>
                <l xml:id="d001l4015" n="3787">si voirement com tu saint Lazaron</l>
                <l xml:id="d001l4016" n="3788">resuscitas, ce nos dist la leçon,</l>
                <l xml:id="d001l4017" n="3789">la Maudalene feïs mot gent pardon -</l>
                <l xml:id="d001l4018" n="3790">il te servi, s'en ot mot gent pardon -</l>
                <l xml:id="d001l4019" n="3791">si com je croi ta resurecion,</l>
                <l xml:id="d001l4020" n="3792">verasement sanz fause entencion,</l>
                <l xml:id="d001l4021" n="3793">en ton servise sunt mi compeignon.</l>
                <l xml:id="d001l4022" n="3794">Gardez lor armes de la malïezon</l>
                <l xml:id="d001l4023" n="3795">qe Deus dona a Caïn le felon.</l>
                <l xml:id="d001l4024" n="3796">Bien dut aler a grant perdicion</l>
                <l xml:id="d001l4025" n="3797">enz en enfer, dedenz cele maison,</l>
                <l xml:id="d001l4026" n="3798">quant il ocist son frere en traïson."</l>
                <lb/>
                <lb/>
                <p xml:id="d001l4027" style="font-weight:bold" n="">CCXXIX</p>
                <lb/>
                <l xml:id="d001l4028" n="3799">Rollanz ot duel, je ne m'en merveil mie;</l>
                <l xml:id="d001l4029" n="3800">trois fois se pasme desor l'erbe florie.</l>
                <l xml:id="d001l4030" n="3801">Quant il revint, a haute vois escrie:</l>
                <l xml:id="d001l4031" n="3802">"Damedeus pere, dame seinte Marie,</l>
                <l xml:id="d001l4032" n="3803">ou est la mort quant ne me tol la vie?</l>
                <l xml:id="d001l4033" n="3804">O douce France, com estes deguerpie,</l>
                <l xml:id="d001l4034" n="3805">des bons vasaus voidie et apovrie!"</l>
                <l xml:id="d001l4035" n="3806">Lors li remembre d'Aude qi fu s'amie,</l>
                <l xml:id="d001l4036" n="3807">si la regrete o parole serie:</l>
                <l xml:id="d001l4037" n="3808">"Amie douce, com dure departie!</l>
                <l xml:id="d001l4038" n="3809">Mais ne serez de tel home servie.</l>
                <l xml:id="d001l4039" n="3810">Qe qe je face, Jesus vos beneïe</l>
                <l xml:id="d001l4040" n="3811">qi en enfer ala por Geremie,</l>
                <l xml:id="d001l4041" n="3812">fors en gita le profete Ysaïe!"</l>
                <l xml:id="d001l4042" n="3813">Lors vint as contes, si nes mescosi mie;</l>
                <l xml:id="d001l4043" n="3814">toz un et un les porta sanz aïe</l>
                <l xml:id="d001l4044" n="3815">devant Turpin, qi mot sot de clergie,</l>
                <l xml:id="d001l4045" n="3816">sis arasna en mi la praerie.</l>
                <l xml:id="d001l4046" n="3817">Turpins en plore, lors m'a talent q'il rie!</l>
                <l xml:id="d001l4047" n="3818">De Deu les seigne, en qi il mot se fie,</l>
                <l xml:id="d001l4048" n="3819">q'i lor otroit la pardurable viæ.</l>
                <lb/>
                <lb/>
                <p xml:id="d001l4049" style="font-weight:bold" n="">CCXXX</p>
                <lb/>
                <l xml:id="d001l4050" n="3820">Li cons Rollant ne se volst pas targier.</l>
                <l xml:id="d001l4051" n="3821">Delivrement va le camp recerchier,</l>
                <l xml:id="d001l4052" n="3822">qerre les autres qe il m'i volst laiser.</l>
                <l xml:id="d001l4053" n="3823">Sor toz les autres va querant Oliver.</l>
                <l xml:id="d001l4054" n="3824">Il trepasse un val et un rochier.</l>
                <l xml:id="d001l4055" n="3825">Tuit erent mort, ne se porent aidier.</l>
                <l xml:id="d001l4056" n="3826">"Deus! dist li cons, ci ot bon cherpentier!</l>
                <l xml:id="d001l4057" n="3827">Cist voloit bien la loi Deu esaucier.</l>
                <l xml:id="d001l4058" n="3828">Sire compeing, dist Rollant au vis fer,</l>
                <l xml:id="d001l4059" n="3829">per ci endroit corut vostre destrier."</l>
                <l xml:id="d001l4060" n="3830">Il garde avant desoz un aiglenter:</l>
                <l xml:id="d001l4061" n="3831">la le trova sor son escu d'or mer.</l>
                <l xml:id="d001l4062" n="3832">Rollant le vit la face vergïer.</l>
                <l xml:id="d001l4063" n="3833">Delivrement li corut enbracer.</l>
                <l xml:id="d001l4064" n="3834">Per grant angoisse l'en aporta arier</l>
                <l xml:id="d001l4065" n="3835">a l'arcivesqe qi jut soz le lorer.</l>
                <l xml:id="d001l4066" n="3836">Devant les autres le mist jus sor l'erber.</l>
                <l xml:id="d001l4067" n="3837">Al gentil clerc le fist trois fois seigner,</l>
                <l xml:id="d001l4068" n="3838">mais sa parole prist a afebloier.</l>
                <l xml:id="d001l4069" n="3839">Plore des els, q'il ne s'en pot targier.</l>
                <l xml:id="d001l4070" n="3840">Rollant le voit, cui il avoit mot chier:</l>
                <l xml:id="d001l4071" n="3841">"Sire compeing, bien devroie enrajer.</l>
                <l xml:id="d001l4072" n="3842">Vus fustes fius al bon conte Rainer</l>
                <l xml:id="d001l4073" n="3843">qi tant fu proz por ses armes baillier,</l>
                <l xml:id="d001l4074" n="3844">por hauste fraindre ne por escu pecier,</l>
                <l xml:id="d001l4075" n="3845">ne por hauberc desrompre et desmaillier,</l>
                <l xml:id="d001l4076" n="3846">et por prodome loiaumemt conseillier.</l>
                <l xml:id="d001l4077" n="3847">En nulle terre n'ot meillor chevalier."</l>
                <lb/>
                <lb/>
                <p xml:id="d001l4078" style="font-weight:bold" n="">CCXXXI</p>
                <lb/>
                <l xml:id="d001l4079" n="3848">Li cons Rollant comencë a plorer</l>
                <l xml:id="d001l4080" n="3849">por Oliver, q'i tant pooit amer,</l>
                <l xml:id="d001l4081" n="3850">e por les autres q'il ne pot oblïer.</l>
                <l xml:id="d001l4082" n="3851">Son compeignon prist font a regreter:</l>
                <l xml:id="d001l4083" n="3852">"Ahi, compeing, tant feïs a löer!</l>
                <l xml:id="d001l4084" n="3853">Mot te devroient toz prodome honorer.</l>
                <l xml:id="d001l4085" n="3854">A si grant duel nos covent desevrer!</l>
                <l xml:id="d001l4086" n="3855">Ce m'a fait Guenes - qe Deus puist mal doner! -</l>
                <l xml:id="d001l4087" n="3856">qe nos vendi as paiens d'outremer.</l>
                <l xml:id="d001l4088" n="3857">Sire compeing, ou porai je aler?</l>
                <l xml:id="d001l4089" n="3858">Ja aprés vos ne doi un jor durer!</l>
                <l xml:id="d001l4090" n="3859">Ançois c'on oie la complie soner,</l>
                <l xml:id="d001l4091" n="3860">por la dolor m'estora devïer.</l>
                <l xml:id="d001l4092" n="3861">Sire Oliver, dist Rollant au vis cler,</l>
                <l xml:id="d001l4093" n="3862">ma arme ne puet sanz la vostre aler.</l>
                <l xml:id="d001l4094" n="3863">Se vostre boche peüst a moi parler</l>
                <l xml:id="d001l4095" n="3864">et vos beaus els veïr et esgarder!</l>
                <l xml:id="d001l4096" n="3865">Bien vus cuidoie, beas amis, marïer!"</l>
                <l xml:id="d001l4097" n="3866">O veille o non, l'estuet deus foiz pasmer.</l>
                <l xml:id="d001l4098" n="3867">Dist l'arcivesqe: "Tant mar i fustes, ber!"</l>
                <lb/>
                <lb/>
                <p xml:id="d001l4099" style="font-weight:bold" n="">CCXXXII</p>
                <lb/>
                <l xml:id="d001l4100" n="3868">Li arcivesqe, quant vit pasmé Rollant,</l>
                <l xml:id="d001l4101" n="3869">or a tel duel onqes mais n'ot si grant.</l>
                <l xml:id="d001l4102" n="3870">Tendi ses meins, si a pres l'olifant.</l>
                <l xml:id="d001l4103" n="3871">En Rencivals ot une aive corant:</l>
                <l xml:id="d001l4104" n="3872">d'aler a l'aive estoit mot desirant.</l>
                <l xml:id="d001l4105" n="3873">Doner en volst au pogneor vaillant</l>
                <l xml:id="d001l4106" n="3874">por la grant soif qi l'aloit destrengant.</l>
                <l xml:id="d001l4107" n="3875">Tant s'esforça qe il fu en estant;</l>
                <l xml:id="d001l4108" n="3876">son petit pas aloit tot en avant;</l>
                <l xml:id="d001l4109" n="3877">tant par fu foibles, n'en pot faire niant.</l>
                <l xml:id="d001l4110" n="3878">Del sanc q'il laisse li va li cuer faillant.</l>
                <l xml:id="d001l4111" n="3879">Quant ot alé un arpent meitenant,</l>
                <l xml:id="d001l4112" n="3880">pasmez chaï sor le pré verdoiant.</l>
                <l xml:id="d001l4113" n="3881">Ne pot aler ne arier ni avant.</l>
                <l xml:id="d001l4114" n="3882">Quant il revint, garde vers oriant.</l>
                <l xml:id="d001l4115" n="3883">Deu reclame, qi fu aparissant</l>
                <l xml:id="d001l4116" n="3884">as trois Maries qi l'aloient querant.</l>
                <l xml:id="d001l4117" n="3885">Fist sa proiere, si la dist en morant:</l>
                <l xml:id="d001l4118" n="3886">"Damedé pere, mon arme et mon cors a vus rant.</l>
                <l xml:id="d001l4119" n="3887">Je sent la mort qi me va angosant;</l>
                <l xml:id="d001l4120" n="3888">ne vesrai ja la complie sonant."</l>
                <lb/>
                <lb/>
                <p xml:id="d001l4121" style="font-weight:bold" n="">CCXXXIII</p>
                <lb/>
                <l xml:id="d001l4122" n="3889">Li arcivesqe se jut el pré sovin.</l>
                <l xml:id="d001l4123" n="3890">Forment maldist le lignage Apolin</l>
                <l xml:id="d001l4124" n="3891">qi de Franzois Charllon le fil Pepin</l>
                <l xml:id="d001l4125" n="3892">en Rencevals firent si grant traïn.</l>
                <l xml:id="d001l4126" n="3893">Cil gart Karllon qe de l'eigue fist vin</l>
                <l xml:id="d001l4127" n="3894">quant fu as noces de seint Archedeclin.</l>
                <l xml:id="d001l4128" n="3895">"Sire Rollant, ce dist le clerc Turpin,</l>
                <l xml:id="d001l4129" n="3896">l'aive est trop loinz, ne je ne voi chemin.</l>
                <l xml:id="d001l4130" n="3897">Ne puis aler, trop sui pres de ma fin.</l>
                <l xml:id="d001l4131" n="3898">A seint Michel et a seint Aostin</l>
                <l xml:id="d001l4132" n="3899">comant je hui le conte palazin</l>
                <l xml:id="d001l4133" n="3900">qi la se pasme desoz cel aubespin."</l>
                <lb/>
                <lb/>
                <p xml:id="d001l4134" style="font-weight:bold" n="">CCXXXIV</p>
                <lb/>
                <l xml:id="d001l4135" n="3901">Li cons Rollant, quant vint de pasmeson,</l>
                <l xml:id="d001l4136" n="3902">sor piez se dreçæ, ne sente se mal non;</l>
                <l xml:id="d001l4137" n="3903">tel angoisse a, ne pot dire raison.</l>
                <l xml:id="d001l4138" n="3904">La boche ot plene de sanz et de limon.</l>
                <l xml:id="d001l4139" n="3905">Il ot de soif si grant destrucion,</l>
                <l xml:id="d001l4140" n="3906">tote la boche li creva environ,</l>
                <l xml:id="d001l4141" n="3907">si ot enflé lo vis et lo vis et lo menton.</l>
                <l xml:id="d001l4142" n="3908">Li cuers li bat, le foie et le poumon;</l>
                <l xml:id="d001l4143" n="3909">pres est de mort, n'en arra garison.</l>
                <l xml:id="d001l4144" n="3910">Contre un arpent, devant son compeignon,</l>
                <l xml:id="d001l4145" n="3911">la vit gesir un nobele baron:</l>
                <l xml:id="d001l4146" n="3912">c'est l'arcivesqe, qi Deus mist en son non.</l>
                <l xml:id="d001l4147" n="3913">Bati sa colpe por voire entencion;</l>
                <l xml:id="d001l4148" n="3914">leva son chief, son vis et sa fazon;</l>
                <l xml:id="d001l4149" n="3915">contre lo ciel tent ses meins a bandon,</l>
                <l xml:id="d001l4150" n="3916">puis prie Deu qe, par anoncion,</l>
                <l xml:id="d001l4151" n="3917">vint en la Virge, si sofri pasion</l>
                <l xml:id="d001l4152" n="3918">por pecheors venir a raençon,</l>
                <l xml:id="d001l4153" n="3919">q'en paradis le mete en sa meison.</l>
                <l xml:id="d001l4154" n="3920">Lors s'en part l'arme, qe ne dist pas raison.</l>
                <l xml:id="d001l4155" n="3921">Cil en soit garde qi dist bone raison</l>
                <l xml:id="d001l4156" n="3922">quant le pendirent li traïtor felon.</l>
                <l xml:id="d001l4157" n="3923">Mort est Turpins el servise Charllon.</l>
                <l xml:id="d001l4158" n="3924">En grant bataille et en bone orison;</l>
                <l xml:id="d001l4159" n="3925">contre paiens fu tot temps campion.</l>
                <l xml:id="d001l4160" n="3926">Deus li otroit seinte beneïçon!</l>
                <lb/>
                <lb/>
                <p xml:id="d001l4161" style="font-weight:bold" n="">CCXXXV</p>
                <lb/>
                <l xml:id="d001l4162" n="3927">Quant Rollant vit l'arcivesqe morir,</l>
                <l xml:id="d001l4163" n="3928">fors d'Oliver tel dol ne pot sofrir,</l>
                <l xml:id="d001l4164" n="3929">et dist un moz qi li vint a plasir:</l>
                <l xml:id="d001l4165" n="3930">"Beaus oncles Karles, chevauchez a loisir,</l>
                <l xml:id="d001l4166" n="3931">qe vos jamais ne me verrez morir,</l>
                <l xml:id="d001l4167" n="3932">ne Oliver qi tant fist a cherir.</l>
                <l xml:id="d001l4168" n="3933">Per grant dolor nos estuet departir.</l>
                <l xml:id="d001l4169" n="3934">E! doce France, tant vus aim et desir.</l>
                <l xml:id="d001l4170" n="3935">Cil vos meitegne qi fist a son pleisir</l>
                <l xml:id="d001l4171" n="3936">lo bien en terre por son pople garir!"</l>
                <lb/>
                <lb/>
                <p xml:id="d001l4172" style="font-weight:bold" n="">CCXXXVI</p>
                <lb/>
                <l xml:id="d001l4173" n="3937">Ce dist Rollant: "Beaus oncles, car venez!</l>
                <l xml:id="d001l4174" n="3938">Un petitet estes trop demorez.</l>
                <l xml:id="d001l4175" n="3939">Si pesmes jor vos est hui ajornez:</l>
                <l xml:id="d001l4176" n="3940">jamais en France a joie n'entrerez,</l>
                <l xml:id="d001l4177" n="3941">ne par Rollant un seul secors n'avrez,</l>
                <l xml:id="d001l4178" n="3942">ni d'Oliver ne serez esgardez,</l>
                <l xml:id="d001l4179" n="3943">ne de toz çals qe vos cargié m'avez.</l>
                <l xml:id="d001l4180" n="3944">Jamais en vie un seul ne raverrez,</l>
                <l xml:id="d001l4181" n="3945">mais neqident ben somes alosez.</l>
                <l xml:id="d001l4182" n="3946">Li rois Marsille s'en est fuiant tornez.</l>
                <l xml:id="d001l4183" n="3947">Toz li plus sains est si desfigurez,</l>
                <l xml:id="d001l4184" n="3948">nel conistroit nus hom de mere nez.</l>
                <l xml:id="d001l4185" n="3949">En Rencivals, el camp de dolantez,</l>
                <l xml:id="d001l4186" n="3950">plus de deus cent mille en i a de versez</l>
                <l xml:id="d001l4187" n="3951">qi trestot gisent par terre ensanglentez.</l>
                <l xml:id="d001l4188" n="3952">Beaus sire rois, de ce vos confortez:</l>
                <l xml:id="d001l4189" n="3953">per uns des noz bien cent paiens prenez.</l>
                <l xml:id="d001l4190" n="3954">Ci a bon cange! Deus en soit aorez!"</l>
                <lb/>
                <lb/>
                <p xml:id="d001l4191" style="font-weight:bold" n="">CCXXXVII</p>
                <lb/>
                <l xml:id="d001l4192" n="3955">Mot fu Rollant coroçous et dolenz.</l>
                <l xml:id="d001l4193" n="3956">A l'arcivesqe corut isnelament</l>
                <l xml:id="d001l4194" n="3957">qi desor l'erbe gisoit mort et sanglent.</l>
                <l xml:id="d001l4195" n="3958">De qatre espiez est feruz mortelment,</l>
                <l xml:id="d001l4196" n="3959">et sa böele jut a terre en present.</l>
                <l xml:id="d001l4197" n="3960">Per mi les els la cervele li pent.</l>
                <l xml:id="d001l4198" n="3961">Rollant s'aprosme al cors mot doucement.</l>
                <l xml:id="d001l4199" n="3962">Ses mains li croise sor son piz bonement;</l>
                <l xml:id="d001l4200" n="3963">plus söef olent qe encens ne piment.</l>
                <l xml:id="d001l4201" n="3964">Per bon corage a regreter lo prent:</l>
                <l xml:id="d001l4202" n="3965">"Sire arcivesqe, mar fu vostre jovent!</l>
                <l xml:id="d001l4203" n="3966">Je puis bien dire, si m'en suiront cinc cent,</l>
                <l xml:id="d001l4204" n="3967">meldre profete nen ot batisement.</l>
                <l xml:id="d001l4205" n="3968">La loi Jesu as tenue droitement.</l>
                <l xml:id="d001l4206" n="3969">Beaus Sire Deus, tot issi voirement</l>
                <l xml:id="d001l4207" n="3970">con vos la loi donastes Moïsent</l>
                <l xml:id="d001l4208" n="3971">en Synaï qi est vers orïent,</l>
                <l xml:id="d001l4209" n="3972">garisez l'arme de pene et de torment!</l>
                <l xml:id="d001l4210" n="3973">Saint Michel, sire, faites en un present</l>
                <l xml:id="d001l4211" n="3974">a Jesu Crist, qi maint el firmament."</l>
                <l xml:id="d001l4212" n="3975">Rollant regarde vers France doucement.</l>
                <l xml:id="d001l4213" n="3976">De l'aler la ot merveillos talent,</l>
                <l xml:id="d001l4214" n="3977">mais il ne puet, qe la mors le sosprent.</l>
                <lb/>
                <lb/>
                <p xml:id="d001l4215" style="font-weight:bold" n="">CCXXXVIII</p>
                <lb/>
                <l xml:id="d001l4216" n="3978">Li cons Rollant estoit mot entrepris</l>
                <l xml:id="d001l4217" n="3979">en Rencivals entre ses enemis;</l>
                <l xml:id="d001l4218" n="3980">sesante mille et plus, ce m'est avis,</l>
                <l xml:id="d001l4219" n="3981">en ot les lui detrenciez et ocis.</l>
                <l xml:id="d001l4220" n="3982">A Damedeus, qi fist pardon Longis,</l>
                <l xml:id="d001l4221" n="3983">comamde l'arme d'Oliver le marqis,</l>
                <l xml:id="d001l4222" n="3984">et l'arcivesqe et sis autres amis.</l>
                <l xml:id="d001l4223" n="3985">Lors se dreça, son olifant a pris,</l>
                <l xml:id="d001l4224" n="3986">et Durendart don meint Turc ot oncis.</l>
                <l xml:id="d001l4225" n="3987">Vers douce France avoit torné son vis;</l>
                <l xml:id="d001l4226" n="3988">a Deu commande Karllon de seint Denis.</l>
                <l xml:id="d001l4227" n="3989">Fors de la presse com il poit s'est mis.</l>
                <l xml:id="d001l4228" n="3990">Le val trepasse, se monte en un laris.</l>
                <l xml:id="d001l4229" n="3991">Desus cel tertre avoit deus pins floris</l>
                <l xml:id="d001l4230" n="3992">e deus perrons qi sunt de marbre bis.</l>
                <l xml:id="d001l4231" n="3993">La vint Rollant, mais il fu si aquis</l>
                <l xml:id="d001l4232" n="3994">qe la cvelle li ist par les sorcis.</l>
                <l xml:id="d001l4233" n="3995">Pasmez chaï, Jesu li soit aidis</l>
                <l xml:id="d001l4234" n="3996">qe fors d'enfer a jeté ses amis!</l>
                <lb/>
                <lb/>
                <p xml:id="d001l4235" style="font-weight:bold" n="">CCXXXIX</p>
                <lb/>
                <l xml:id="d001l4236" n="3997">Grant sunt li pin, beaus sunt et ben foillu.</l>
                <l xml:id="d001l4237" n="3998">Desoz se pasme Rollant, qi tant mar fu;</l>
                <l xml:id="d001l4238" n="3999">sor l'erbe vert jut a terre estendu.</l>
                <l xml:id="d001l4239" n="4000">Pres de lui ot un Saraçin crenu;</l>
                <l xml:id="d001l4240" n="4001">entre les autres s'ert tapi et repu,</l>
                <l xml:id="d001l4241" n="4002">qe il n'i fu ne oïz ne veü;</l>
                <l xml:id="d001l4242" n="4003">des sanc des autres ensanglentez se fu:</l>
                <l xml:id="d001l4243" n="4004">ne voloit pas q'il fust aperceü.</l>
                <l xml:id="d001l4244" n="4005">Toz estoit sains, mot par i ot geü;</l>
                <l xml:id="d001l4245" n="4006">quant il parloit, n'oï noisse ne hu.</l>
                <l xml:id="d001l4246" n="4007">Son chief dreça, Rollant a coneü;</l>
                <l xml:id="d001l4247" n="4008">la ou il le voit, sore li est coru.</l>
                <l xml:id="d001l4248" n="4009">Por son orguel a tel plait esmeü</l>
                <l xml:id="d001l4249" n="4010">don li seront andos li oil tolu.</l>
                <l xml:id="d001l4250" n="4011">Por le nasel lo pris de l'eume agu,</l>
                <l xml:id="d001l4251" n="4012">se li escrie: "Rollant, je t'ai vancu!</l>
                <l xml:id="d001l4252" n="4013">Plus ai conquis qe n'avoie perdu.</l>
                <l xml:id="d001l4253" n="4014">Ta bone espee rendras, par ton treü,</l>
                <l xml:id="d001l4254" n="4015">a Baligan. Onqes tes ber ne fu."</l>
                <l xml:id="d001l4255" n="4016">Per le grenon l'a pris lo mescreü.</l>
                <l xml:id="d001l4256" n="4017">Vers lui le sache. Rollant est revenu</l>
                <l xml:id="d001l4257" n="4018">de pasmison ou ot tant esteü.</l>
                <lb/>
                <lb/>
                <p xml:id="d001l4258" style="font-weight:bold" n="">CCXL</p>
                <lb/>
                <l xml:id="d001l4259" n="4019">Rollant se jut desoz le pin pasmé.</l>
                <l xml:id="d001l4260" n="4020">Li Sarazins, qi tant estoit desvé,</l>
                <l xml:id="d001l4261" n="4021">le tint au cercle de son eume gemé.</l>
                <l xml:id="d001l4262" n="4022">Per tel vertu a le grenon tiré,</l>
                <l xml:id="d001l4263" n="4023">li sans li raie jusc'al neu del basdré.</l>
                <l xml:id="d001l4264" n="4024">A voiz escrie: "Rollant, je t'ai maté.</l>
                <l xml:id="d001l4265" n="4025">En poi de terme t'avrai le chief copé."</l>
                <l xml:id="d001l4266" n="4026">Li cons Rollant se jut adenz el pré;</l>
                <l xml:id="d001l4267" n="4027">un poi se fu de son mal tresalé</l>
                <l xml:id="d001l4268" n="4028">et auqes ot son cors resvigoré.</l>
                <l xml:id="d001l4269" n="4029">Ovri les els, s'a celui esgardé</l>
                <l xml:id="d001l4270" n="4030">qi si li ot son grenon dessiré.</l>
                <l xml:id="d001l4271" n="4031">Sus est sailli par mult ruste fierté.</l>
                <l xml:id="d001l4272" n="4032">Dist au paien: "Trop es desmesuré!</l>
                <l xml:id="d001l4273" n="4033">Cil cui tu sers t'a mot bien encanté.</l>
                <l xml:id="d001l4274" n="4034">N'es pas des noz, or t'ai bien avisé.</l>
                <l xml:id="d001l4275" n="4035">Quant me saisis, mot as fait grant fierté!</l>
                <l xml:id="d001l4276" n="4036">Ainz qe je muire, t'arai si coreé</l>
                <l xml:id="d001l4277" n="4037">qe ja mesage n'en ert por toi porté</l>
                <l xml:id="d001l4278" n="4038">a Baligan, lo qivert desfaé!"</l>
                <l xml:id="d001l4279" n="4039">Prist l'olifant, grant cop l'en a doné;</l>
                <l xml:id="d001l4280" n="4040">l'eume li froise et li oil sunt quassé;</l>
                <l xml:id="d001l4281" n="4041">andui li oil li sunt del cef volé</l>
                <l xml:id="d001l4282" n="4042">e la cervelle. Deu en a mercïé.</l>
                <l xml:id="d001l4283" n="4043">Ainc par Mahon ne pot estre tensé.</l>
                <l xml:id="d001l4284" n="4044">L'arme de lui enportent vif maufé.</l>
                <l xml:id="d001l4285" n="4045">A cent diables soit le cors commandé.</l>
                <l xml:id="d001l4286" n="4046">Li cons Rollant i a mot meschevé:</l>
                <l xml:id="d001l4287" n="4047">se il vesqist, donc mot fust adolé;</l>
                <l xml:id="d001l4288" n="4048">son olifant a frait et eströé,</l>
                <l xml:id="d001l4289" n="4049">qe li cristaus a or en est volé.</l>
                <l xml:id="d001l4290" n="4050">Li quns Rollant a son chief encliné.</l>
                <l xml:id="d001l4291" n="4051">Al roi de gloire merci li a crié</l>
                <l xml:id="d001l4292" n="4052">por ses pechiez, q'il ne soit encombré.</l>
                <l xml:id="d001l4293" n="4053">De Durendart fu forment esfreé</l>
                <l xml:id="d001l4294" n="4054">qe Sarazin n'en aient pöesté.</l>
                <lb/>
                <lb/>
                <p xml:id="d001l4295" style="font-weight:bold" n="">CCXLI</p>
                <lb/>
                <l xml:id="d001l4296" n="4055">Rollanz senti qe la mort mot l'argüe.</l>
                <l xml:id="d001l4297" n="4056">Sor piez se lieve; qenq'il pot s'evertue.</l>
                <l xml:id="d001l4298" n="4057">De son visage a la color perdue.</l>
                <l xml:id="d001l4299" n="4058">Prist Durendart, s'espee tote nue;</l>
                <l xml:id="d001l4300" n="4059">devant lui a une pree veüe;</l>
                <l xml:id="d001l4301" n="4060">ne la meüsent li buef d'une chesrue.</l>
                <l xml:id="d001l4302" n="4061">Grans cols i fert, par grant dolor s'argüe;</l>
                <l xml:id="d001l4303" n="4062">crost ni acers, qe point ne se remue.</l>
                <l xml:id="d001l4304" n="4063">De Durendal a la piere fendue.</l>
                <l xml:id="d001l4305" n="4064">Rollant a dit: "Espee coneüe,</l>
                <l xml:id="d001l4306" n="4065">tante bataille en ai faite et vencue!</l>
                <l xml:id="d001l4307" n="4066">As Saracins vus estes chier vendue.</l>
                <l xml:id="d001l4308" n="4067">Au roi Marsille tel colee ai rendue</l>
                <l xml:id="d001l4309" n="4068">dont il a hui corné deceüe.</l>
                <l xml:id="d001l4310" n="4069">Durendal, clere, belle, trenchant, agüe!</l>
                <l xml:id="d001l4311" n="4070">Deus! tante terre en ai je combatue</l>
                <l xml:id="d001l4312" n="4071">qe Karles tient a la barbe chenue!</l>
                <l xml:id="d001l4313" n="4072">Ne vos ait hon qi port autre mue!</l>
                <l xml:id="d001l4314" n="4073">A mon vivant ne me serez tolue.</l>
                <l xml:id="d001l4315" n="4074">Si bons vasaus toz tens vos a eüe,</l>
                <l xml:id="d001l4316" n="4075">jamais n'ert teus en France l'asolue!"</l>
                <lb/>
                <lb/>
                <p xml:id="d001l4317" style="font-weight:bold" n="">CCXLII</p>
                <lb/>
                <l xml:id="d001l4318" n="4076">Li cons Rollant tint s'espee forbie;</l>
                <l xml:id="d001l4319" n="4077">de briser la ot merveilose envie.</l>
                <l xml:id="d001l4320" n="4078">Fiert en la piere qi ert grant et fornie;</l>
                <l xml:id="d001l4321" n="4079">crost ni acers, amont est resortie.</l>
                <l xml:id="d001l4322" n="4080">Quant voit li cons q'il nel malmetra mie</l>
                <l xml:id="d001l4323" n="4081">fortment le pleint, je ne m'en merveil mie:</l>
                <l xml:id="d001l4324" n="4082">"E, Durendart, bone spee sartie!</l>
                <l xml:id="d001l4325" n="4083">Per tantes terres avez esté m'amie.</l>
                <l xml:id="d001l4326" n="4084">En l'ori pont a de seinte Sofie,</l>
                <l xml:id="d001l4327" n="4085">la dent seint Piere, del sanc seint Doinie.</l>
                <l xml:id="d001l4328" n="4086">Il n'est pas droiz qe paiens vos ralt mie.</l>
                <l xml:id="d001l4329" n="4087">De cristïens devez estre servie.</l>
                <l xml:id="d001l4330" n="4088">Mainte bataille en a esté fornie</l>
                <l xml:id="d001l4331" n="4089">et meinte terre, dont France a segnorie,</l>
                <l xml:id="d001l4332" n="4090">qe Karles tient a la barbe florie.</l>
                <l xml:id="d001l4333" n="4091">N'est pas droit, por la fé qe vos die,</l>
                <l xml:id="d001l4334" n="4092">hon qi te port en face coardie.</l>
                <l xml:id="d001l4335" n="4093">Deus, ne sofrez qe France en soit honie!"</l>
                <lb/>
                <lb/>
                <p xml:id="d001l4336" style="font-weight:bold" n="">CCXLIII</p>
                <lb/>
                <l xml:id="d001l4337" n="4094">Quant voit Rollant qe si est deceü,</l>
                <l xml:id="d001l4338" n="4095">en Rencevaus a paié grief treü.</l>
                <l xml:id="d001l4339" n="4096">Li doze per i sunt mort et vancu.</l>
                <l xml:id="d001l4340" n="4097">Li rois de France en ert mot irascu:</l>
                <l xml:id="d001l4341" n="4098">en orfenté en est son cors cheü.</l>
                <l xml:id="d001l4342" n="4099">Rollant estoit en son un pui agu;</l>
                <l xml:id="d001l4343" n="4100">a ses deus mains en ot son piz batu:</l>
                <l xml:id="d001l4344" n="4101">"Deus, moie cope, par la toie vertu,</l>
                <l xml:id="d001l4345" n="4102">des grant pechez dont qit estre perdu</l>
                <l xml:id="d001l4346" n="4103">cist las pechere des l'ore qe nez fu</l>
                <l xml:id="d001l4347" n="4104">tresc'a cest jor qe ci est conseü."</l>
                <l xml:id="d001l4348" n="4105">Son destre gant a contremont tendu.</l>
                <l xml:id="d001l4349" n="4106">Li cels ovri, les angles i sunt venu</l>
                <l xml:id="d001l4350" n="4107">qi metront s'arme en joie et en salu.</l>
                <lb/>
                <lb/>
                <p xml:id="d001l4351" style="font-weight:bold" n="">CCXLIV</p>
                <lb/>
                <l xml:id="d001l4352" n="4108">Quant voit Rollant qe la morz l'entreprent,</l>
                <l xml:id="d001l4353" n="4109">car par les els li cervals li descent,</l>
                <l xml:id="d001l4354" n="4110">per les orelles n'ot il mais ne entent.</l>
                <l xml:id="d001l4355" n="4111">Tint Durendart al poin d'or et d'argent;</l>
                <l xml:id="d001l4356" n="4112">fiert en la piere, bote, pie et estent;</l>
                <l xml:id="d001l4357" n="4113">ne la pot faindre, qe Deus ne li consent.</l>
                <l xml:id="d001l4358" n="4114">Quant voit Rollant ne li forfait nïent,</l>
                <l xml:id="d001l4359" n="4115">sor destre garde contre demi arpent,</l>
                <l xml:id="d001l4360" n="4116">si a coisi un fontenil rovent,</l>
                <l xml:id="d001l4361" n="4117">plein de venin et plein d'intoschement.</l>
                <l xml:id="d001l4362" n="4118">Deus ne fist home des lo tens Moïsent,</l>
                <l xml:id="d001l4363" n="4119">s'il en bevoit, ne fust mort esrament.</l>
                <l xml:id="d001l4364" n="4120">Mot ert hardos et parfont et pulent.</l>
                <l xml:id="d001l4365" n="4121">La vint Rollant, coroceus et dolent;</l>
                <l xml:id="d001l4366" n="4122">entor lui garde, no i scoisi nule gent.</l>
                <l xml:id="d001l4367" n="4123">Durendal prist par son fier hardiment;</l>
                <l xml:id="d001l4368" n="4124">dedenz la gete, car la mort lo sosprent.</l>
                <l xml:id="d001l4369" n="4125">La gent del reigne en trai vos a garent:</l>
                <l xml:id="d001l4370" n="4126">cil nus ont dit, se l'estoire ne ment,</l>
                <l xml:id="d001l4371" n="4127">q'encor i est, por voir certanement,</l>
                <l xml:id="d001l4372" n="4128">et esera deci au feniment.</l>
                <l xml:id="d001l4373" n="4129">La morç l'argüe et poignot mot sovent;</l>
                <l xml:id="d001l4374" n="4130">mot estoit pres de son trepassement.</l>
                <l xml:id="d001l4375" n="4131">Sor l'erbe verde s'est cochez plorantment.</l>
                <l xml:id="d001l4376" n="4132">Son vis torna vers Espegne la grant;</l>
                <l xml:id="d001l4377" n="4133">por ce l'a fait qe il velt voirement</l>
                <l xml:id="d001l4378" n="4134">qe Karles die a trestote sa gent,</l>
                <l xml:id="d001l4379" n="4135">li gentil cons est morz conquirazment.</l>
                <l xml:id="d001l4380" n="4136">Cleime sa cope et menu et sovent:</l>
                <l xml:id="d001l4381" n="4137">"Damedeo pere, pater omnipotent!</l>
                <l xml:id="d001l4382" n="4138">Sainte Marie, m'arme et mon cors vos rent.</l>
                <l xml:id="d001l4383" n="4139">En sonc cest mont vos en faz un present."</l>
                <lb/>
                <lb/>
                <p xml:id="d001l4384" style="font-weight:bold" n="">CCXLV</p>
                <lb/>
                <l xml:id="d001l4385" n="4140">Desoz le pui se jut li cons Rollant.</l>
                <l xml:id="d001l4386" n="4141">Son vis torna vers Espeigne la grant.</l>
                <l xml:id="d001l4387" n="4142">De meintes coses se vont lors remembrant:</l>
                <l xml:id="d001l4388" n="4143">de Durendart dont terres conquis tant,</l>
                <l xml:id="d001l4389" n="4144">de douce France et d'Aude la vaillant,</l>
                <l xml:id="d001l4390" n="4145">niece Girart de Vïene la grant,</l>
                <l xml:id="d001l4391" n="4146">de Charllomeine, qi est as poz passant,</l>
                <l xml:id="d001l4392" n="4147">qi le nosri söef por bon talant,</l>
                <l xml:id="d001l4393" n="4148">e d'Oliver qe il laissa gisant</l>
                <l xml:id="d001l4394" n="4149">les l'arcivesqe, desoz le pin sanglant.</l>
                <l xml:id="d001l4395" n="4150">Lors se pasma, li cuers li vait faillant.</l>
                <l xml:id="d001l4396" n="4151">Quant il revint, lors fist un duel pesant,</l>
                <l xml:id="d001l4397" n="4152">qe la cervele li est del chief issant.</l>
                <l xml:id="d001l4398" n="4153">Or set il bien ne puet aler avant,</l>
                <l xml:id="d001l4399" n="4154">qe il ne muire orendroit maintenant.</l>
                <l xml:id="d001l4400" n="4155">Bati sa cope, mot fu ben repentant;</l>
                <l xml:id="d001l4401" n="4156">de ses pechiez fu voir regeïssant.</l>
                <l xml:id="d001l4402" n="4157">Lors reclama le glorios puissant</l>
                <l xml:id="d001l4403" n="4158">qi de la Virgine nasqi en Balliant:</l>
                <l xml:id="d001l4404" n="4159">"Si voirement comme je sui creant</l>
                <l xml:id="d001l4405" n="4160">qe covertis seint Feron lo tirant</l>
                <l xml:id="d001l4406" n="4161">saint Policarf, qi de mal fasoit tant;</l>
                <l xml:id="d001l4407" n="4162">de la fornas ou furent li enfant</l>
                <l xml:id="d001l4408" n="4163">tuit sain et sauf s'en issirent joiant;</l>
                <l xml:id="d001l4409" n="4164">... et a Jonas qi aloit preïchant,</l>
                <l xml:id="d001l4410" n="4165">qe la balene transgloti en estant</l>
                <l xml:id="d001l4411" n="4166">al port d'Orcaise, desoz Lagarillant;</l>
                <l xml:id="d001l4412" n="4167">soz Niniven, ou errent mescreant,</l>
                <l xml:id="d001l4413" n="4168">la le geta une aubë aparant;</l>
                <l xml:id="d001l4414" n="4169">vostre miracle furent aparissant</l>
                <l xml:id="d001l4415" n="4170">saint Lazaron, qi ere vostre servant;</l>
                <l xml:id="d001l4416" n="4171">de mort a vie lo feïstes parllant;</l>
                <l xml:id="d001l4417" n="4172">Damedeu, pere, tot issi voiremant</l>
                <l xml:id="d001l4418" n="4173">come gel croi et sai a esciant,</l>
                <l xml:id="d001l4419" n="4174">garisez m'arme, par le vostre commant."</l>
                <l xml:id="d001l4420" n="4175">Lors s'aclina sor son escu vaillant.</l>
                <l xml:id="d001l4421" n="4176">Il joint ses meins, l'arme s'en va cantant.</l>
                <l xml:id="d001l4422" n="4177">Angle enpené l'emporterent a tant;</l>
                <l xml:id="d001l4423" n="4178">en paradis le poserent riant</l>
                <l xml:id="d001l4424" n="4179">devant Jesu, ou a de joies tant.</l>
                <l xml:id="d001l4425" n="4180">Nel vos pot dire nus clerc, tant fust lisant.</l>
                <lb/>
                <lb/>
                <p xml:id="d001l4426" style="font-weight:bold" n="">CCXLVI</p>
                <lb/>
                <l xml:id="d001l4427" n="4181">Morz est Rollant, li franc cons, li proissez.</l>
                <l xml:id="d001l4428" n="4182">Deus en ait l'arme, par les söe pitez!</l>
                <l xml:id="d001l4429" n="4183">Li enperere ne s'est pas atargiez;</l>
                <l xml:id="d001l4430" n="4184">en Rencivals est entrez tot irez,</l>
                <l xml:id="d001l4431" n="4185">o lui cent mille de chevailers proisiez.</l>
                <l xml:id="d001l4432" n="4186">"A, Deus! dist Karles, qel duel et quel pechiez!</l>
                <l xml:id="d001l4433" n="4187">Ci voi mes homes ocis et detrenchiez</l>
                <l xml:id="d001l4434" n="4188">qe mantenoient mes honors et mes fiez!</l>
                <l xml:id="d001l4435" n="4189">Ahi, fel Guene, et traire renoiez,</l>
                <l xml:id="d001l4436" n="4190">com sui remés par vos afeblïez!</l>
                <l xml:id="d001l4437" n="4191">Cest jor est mot li miens pris abassez.</l>
                <l xml:id="d001l4438" n="4192">Jamais nul jor n'ere joios ne liez</l>
                <l xml:id="d001l4439" n="4193">desqe je soie de vostre cors vengiez</l>
                <l xml:id="d001l4440" n="4194">et ocis aie cez qiverz renoiez.</l>
                <l xml:id="d001l4441" n="4195">Par als sui mot grevez et daumajez;</l>
                <l xml:id="d001l4442" n="4196">bien en doi estre desvez et enrajez."</l>
                <l xml:id="d001l4443" n="4197">Plore li rois qi mot fu corocez.</l>
                <l xml:id="d001l4444" n="4198">Sa barbe tire, dont li poil est treciez;</l>
                <l xml:id="d001l4445" n="4199">tot ses dras a rompuz et depeciez.</l>
                <l xml:id="d001l4446" n="4200">Plorent François por le roi q'est irez.</l>
                <l xml:id="d001l4447" n="4201">N'i a celui qi puise estre sor piez.</l>
                <lb/>
                <lb/>
                <p xml:id="d001l4448" style="font-weight:bold" n="">CCXLVII</p>
                <lb/>
                <l xml:id="d001l4449" n="4202">Li enperere demene grant dolor;</l>
                <l xml:id="d001l4450" n="4203">n'est pas mervelle s'il a al cor iror.</l>
                <l xml:id="d001l4451" n="4204">N'i a baron ne soit en grant tristor.</l>
                <l xml:id="d001l4452" n="4205">Mort sunt li duc, li prince et li contor</l>
                <l xml:id="d001l4453" n="4206">por Gainellon et le cuvert traitor,</l>
                <l xml:id="d001l4454" n="4207">cui Deus otroit et onte et desenor,</l>
                <l xml:id="d001l4455" n="4208">qi les vendi a la gent paienor.</l>
                <l xml:id="d001l4456" n="4209">Plorent François, cui Deus otroit onor,</l>
                <l xml:id="d001l4457" n="4210">por Karllemeine, lor naturel seignor,</l>
                <l xml:id="d001l4458" n="4211">qi son nevou regrete por amor:</l>
                <l xml:id="d001l4459" n="4212">"Beaus niés, fait il, mis m'avez en tristor,</l>
                <l xml:id="d001l4460" n="4213">et tote France est cheüe en dolor.</l>
                <l xml:id="d001l4461" n="4214">Ja n'avrai mais joie a nul jor</l>
                <l xml:id="d001l4462" n="4215">quant voi qe mort sunt li bon fereor</l>
                <l xml:id="d001l4463" n="4216">qi les paiens metoient en freor.</l>
                <l xml:id="d001l4464" n="4217">Deus! qel daumage m'avint en un sol jor,</l>
                <l xml:id="d001l4465" n="4218">quant j'ai perdu mon ami le meillor,</l>
                <l xml:id="d001l4466" n="4219">qi ainc n'ama ne repos ne sejor</l>
                <l xml:id="d001l4467" n="4220">ne nus paiens qe m'ont mis en error.</l>
                <l xml:id="d001l4468" n="4221">Damiselle Aude, vos en arez iror.</l>
                <l xml:id="d001l4469" n="4222">Icez noveles vos torneront a plor:</l>
                <l xml:id="d001l4470" n="4223">mort est Rollant, n'i a mais nul retor,</l>
                <l xml:id="d001l4471" n="4224">et li baron don Francë ert a plor."</l>
                <lb/>
                <lb/>
                <p xml:id="d001l4472" style="font-weight:bold" n="">CCXLVIII</p>
                <lb/>
                <l xml:id="d001l4473" n="4225">"Beaus niés Rollant, fait li rois Karlemeine,</l>
                <l xml:id="d001l4474" n="4226">se un petit vos fust la mort lontene</l>
                <l xml:id="d001l4475" n="4227">e Deus eüst salvee la nostre compeigne,</l>
                <l xml:id="d001l4476" n="4228">ainz quatre mois fuisez vos rois d'Espeigne;</l>
                <l xml:id="d001l4477" n="4229">je vos feïsse seignor e cheveteigne;</l>
                <l xml:id="d001l4478" n="4230">per tot le mont dotast on vostre enseigne.</l>
                <l xml:id="d001l4479" n="4231">Morz vos a pris, qi grement me me meheigne!</l>
                <l xml:id="d001l4480" n="4232">Hé, tote joie! com vus m'estes estreigne!</l>
                <l xml:id="d001l4481" n="4233">Je ne pris mais lo siegle une casteigne!</l>
                <l xml:id="d001l4482" n="4234">Tote pröece est hui vene et breheigne.</l>
                <l xml:id="d001l4483" n="4235">Seignor baron d'Anjou et de Breteigne</l>
                <l xml:id="d001l4484" n="4236">et cil de France et tuit cil d'Alemeigne,</l>
                <l xml:id="d001l4485" n="4237">alez alors fere vostre gaaigne.</l>
                <l xml:id="d001l4486" n="4238">Morz est Rollant et li autre catheigne,</l>
                <l xml:id="d001l4487" n="4239">mes certes Guenes mar vit iceste ovregne!"</l>
                <lb/>
                <lb/>
                <p xml:id="d001l4488" style="font-weight:bold" n="">CCXLIX</p>
                <lb/>
                <l xml:id="d001l4489" n="4240">Li enpereres fait ses grailles soner;</l>
                <l xml:id="d001l4490" n="4241">per grant iror a fet sa gent armer.</l>
                <l xml:id="d001l4491" n="4242">Maint bon osberc veïssez endoser,</l>
                <l xml:id="d001l4492" n="4243">per grant dolor sor les chevaus monter.</l>
                <l xml:id="d001l4493" n="4244">Plus de mil graisles i oïst on soner;</l>
                <l xml:id="d001l4494" n="4245">paien les oient, qi pensent de l'esrer;</l>
                <l xml:id="d001l4495" n="4246">a plen s'en fuient por lor vies sauvier.</l>
                <l xml:id="d001l4496" n="4247">Franc les enchaucent qi nes püent amer,</l>
                <l xml:id="d001l4497" n="4248">e Karlemene prist fort a speroner,</l>
                <l xml:id="d001l4498" n="4249">aprés paiens lé fait toz aroter.</l>
                <l xml:id="d001l4499" n="4250">Lores les trovent, pristrent soi a hastier,</l>
                <l xml:id="d001l4500" n="4251">car li solauz ert mot pres d'esconser.</l>
                <l xml:id="d001l4501" n="4252">Quant Karles vit q'il devoit avesprer,</l>
                <l xml:id="d001l4502" n="4253">mot fu dolanz, si comence a plorer.</l>
                <l xml:id="d001l4503" n="4254">Coche s'a terre, merci prist a crïer</l>
                <l xml:id="d001l4504" n="4255">au roi de gloire qe il pot tant amer:</l>
                <l xml:id="d001l4505" n="4256">"Deus, ce dist Charlle, un don vos vel rover,</l>
                <l xml:id="d001l4506" n="4257">qe lo solel facez por moi ester,</l>
                <l xml:id="d001l4507" n="4258">la nuit targier e le jor demorer."</l>
                <l xml:id="d001l4508" n="4259">Ez li un angle qi selt a lui parler,</l>
                <l xml:id="d001l4509" n="4260">qi li a dit: "Rois, ne te dementer!</l>
                <l xml:id="d001l4510" n="4261">En grant duel faire ne puez ren conquister.</l>
                <l xml:id="d001l4511" n="4262">Li rois de gloire a oï ton penser.</l>
                <l xml:id="d001l4512" n="4263">Chevauchez fort, n'i avez qe ester!</l>
                <l xml:id="d001l4513" n="4264">Deus le vos mande, n'avez qe demorer.</l>
                <l xml:id="d001l4514" n="4265">Clarté et joie vos fera preu doner.</l>
                <l xml:id="d001l4515" n="4266">Vengez vos, sire, des paiens d'outremer</l>
                <l xml:id="d001l4516" n="4267">qi ont ocis la flor de vo barner!</l>
                <l xml:id="d001l4517" n="4268">Ocis i sunt trestot li doze per."</l>
                <l xml:id="d001l4518" n="4269">Lors monta Karlle comme gentil et ber.</l>
                <l xml:id="d001l4519" n="4270">Desoz lor piez font la terre trambler,</l>
                <l xml:id="d001l4520" n="4271">per les grant combes la poudrere lever.</l>
                <l xml:id="d001l4521" n="4272">Ainz qatre liues, si com j'oï conter,</l>
                <l xml:id="d001l4522" n="4273">les ont ateinz a une eve paser</l>
                <l xml:id="d001l4523" n="4274">ou il ne püent chalan ne nef trover.</l>
                <l xml:id="d001l4524" n="4275">Je ne voi pas com puissent eschaper</l>
                <l xml:id="d001l4525" n="4276">s'il ne la bovient ou ne sevent nöer.</l>
                <l xml:id="d001l4526" n="4277">Mais quinze lieues duroit a trepasser.</l>
                <l xml:id="d001l4527" n="4278">Cil les confonde qi se laissa pener</l>
                <l xml:id="d001l4528" n="4279">enz en la croiz por cristïens sauvier.</l>
                <lb/>
                <lb/>
                <p xml:id="d001l4529" style="font-weight:bold" n="">CCL</p>
                <lb/>
                <l xml:id="d001l4530" n="4280">Por Karllemeine, qi tant fu conquiranz,</l>
                <l xml:id="d001l4531" n="4281">fist Deus miracles totes aparissanz</l>
                <l xml:id="d001l4532" n="4282">en Rencevals ainz q'il en fust issanz,</l>
                <l xml:id="d001l4533" n="4283">car li solauz fu longemenz estanz.</l>
                <l xml:id="d001l4534" n="4284">Paien s'en fuient et Franc les vont sivanz.</l>
                <l xml:id="d001l4535" n="4285">Fort les enchaucent, ne se vont pas tarjanz.</l>
                <l xml:id="d001l4536" n="4286">En Val Tenebre les vindrent ateignantz;</l>
                <l xml:id="d001l4537" n="4287">vers Saragoze les en menent feranz;</l>
                <l xml:id="d001l4538" n="4288">as cols primiers les vont Franc ocianz.</l>
                <l xml:id="d001l4539" n="4289">Tolent lor voies et lor chemin plus grantz.</l>
                <l xml:id="d001l4540" n="4290">L'eve del Sebre lor estoit dedevantz;</l>
                <l xml:id="d001l4541" n="4291">mot ert parfonde, mervelleose et coranz;</l>
                <l xml:id="d001l4542" n="4292">il n'i avoit ni barge ni challanz.</l>
                <l xml:id="d001l4543" n="4293">Paien reclament Mahon et Triviganz.</l>
                <l xml:id="d001l4544" n="4294">Li haubergié furent li plus pesanz;</l>
                <l xml:id="d001l4545" n="4295">tot droit al fonz alerent li auquanz.</l>
                <l xml:id="d001l4546" n="4296">Li autre vont encontre val flotantz.</l>
                <l xml:id="d001l4547" n="4297">Plus de vint mil en chïet meintenanz;</l>
                <l xml:id="d001l4548" n="4298">ainz par Mahon n'i furent secoranz.</l>
                <l xml:id="d001l4549" n="4299">Franzois escrïent: "Mar veïstes Rollanz!"</l>
                <lb/>
                <lb/>
                <p xml:id="d001l4550" style="font-weight:bold" n="">CCLI</p>
                <lb/>
                <l xml:id="d001l4551" n="4300">Quant voit li rois q'il les a fait noier</l>
                <l xml:id="d001l4552" n="4301">en le grant eve o n'a point de gravier,</l>
                <l xml:id="d001l4553" n="4302">plus de mil Turs - Deus lor doist engombrier! -</l>
                <l xml:id="d001l4554" n="4303">qi mot estoient et orgoillos et fier</l>
                <l xml:id="d001l4555" n="4304">d'entrer en l'eve n'orent nul desirer.</l>
                <l xml:id="d001l4556" n="4305">Contre François se volent redricier.</l>
                <l xml:id="d001l4557" n="4306">Ja lor feront un estor mot plenier</l>
                <l xml:id="d001l4558" n="4307">ainz q'as poissons se laissent si mangier;</l>
                <l xml:id="d001l4559" n="4308">ne il ne püent ne fuïr ne mucer,</l>
                <l xml:id="d001l4560" n="4309">car enclos erent et devant et derier.</l>
                <l xml:id="d001l4561" n="4310">La veïst l'on tant escu enbracier,</l>
                <l xml:id="d001l4562" n="4311">tant cop ferir desor eume d'acier</l>
                <l xml:id="d001l4563" n="4312">et tant paien morir et detrenchier!</l>
                <l xml:id="d001l4564" n="4313">Lasé estoient, ne se pöent aidier</l>
                <l xml:id="d001l4565" n="4314">en Ronchivaus o fu le destorber.</l>
                <l xml:id="d001l4566" n="4315">Li rois de France les fist toz detranchier</l>
                <l xml:id="d001l4567" n="4316">e per les testes en l'eve trebucher.</l>
                <l xml:id="d001l4568" n="4317">Mot grant eschec en ont si chevalier.</l>
                <l xml:id="d001l4569" n="4318">Li rois de France descent de son destrier;</l>
                <l xml:id="d001l4570" n="4319">le roi de gloire commence a mercïer.</l>
                <l xml:id="d001l4571" n="4320">Quant se redrice, solauz prist a cocher.</l>
                <l xml:id="d001l4572" n="4321">Dist l'enperere: "Tans est de herbergier.</l>
                <l xml:id="d001l4573" n="4322">En Rencivaus tart ert de repairier.</l>
                <l xml:id="d001l4574" n="4323">Nostre cheval sunt las, nel qier noier.</l>
                <l xml:id="d001l4575" n="4324">Ostez les seles, mot en ont grant mestier.</l>
                <l xml:id="d001l4576" n="4325">Per toz cez prez les laissez refreschier."</l>
                <l xml:id="d001l4577" n="4326">Respondent Franc: "Bien fait a otrïer!"</l>
                <lb/>
                <lb/>
                <p xml:id="d001l4578" style="font-weight:bold" n="">CCLII</p>
                <lb/>
                <l xml:id="d001l4579" n="4327">Li enperere illoc se herberga</l>
                <l xml:id="d001l4580" n="4328">desor un tertre sor le Sebre deza.</l>
                <l xml:id="d001l4581" n="4329">Qi cheval ot, la sele li osta;</l>
                <l xml:id="d001l4582" n="4330">Franc et Loereng, onqes ren n'i laissa.</l>
                <l xml:id="d001l4583" n="4331">Maint chevalier a terre se cocha;</l>
                <l xml:id="d001l4584" n="4332">qi lasez ert, volunters repousa.</l>
                <l xml:id="d001l4585" n="4333">Maint en i ert qi onqes n'i menja;</l>
                <l xml:id="d001l4586" n="4334">qi n'ot vitalle, la nuit se consira;</l>
                <l xml:id="d001l4587" n="4335">de jejuner grant deree fera</l>
                <l xml:id="d001l4588" n="4336">qi n'a qe prandre a autrui qe donra.</l>
                <l xml:id="d001l4589" n="4337">Ainc eschargaite la nuit ne s'esveila.</l>
                <l xml:id="d001l4590" n="4338">Li rois de France pas ne se desarma;</l>
                <l xml:id="d001l4591" n="4339">la nuit i jut deci q'il ajorna.</l>
                <l xml:id="d001l4592" n="4340">De garison ainc son cors n'i pansa.</l>
                <l xml:id="d001l4593" n="4341">Mot ot grant duel. A son neveu pansa</l>
                <l xml:id="d001l4594" n="4342">et as barons q'en Rencivals laissa.</l>
                <l xml:id="d001l4595" n="4343">Ja nulle joie dedenz son cuer n'ara</l>
                <l xml:id="d001l4596" n="4344">tresc'a cel ore qe son neveu tanra.</l>
                <l xml:id="d001l4597" n="4345">Ou vif ou mort, cent fois lo baisera,</l>
                <l xml:id="d001l4598" n="4346">et Oliver tant par les chans quesra,</l>
                <l xml:id="d001l4599" n="4347">e l'arcivesqe, qe trovez les ara.</l>
                <l xml:id="d001l4600" n="4348">En doce France les cors en portera;</l>
                <l xml:id="d001l4601" n="4349">a grant honor il les enterera;</l>
                <l xml:id="d001l4602" n="4350">de Guenelon, ce dist, les vengera,</l>
                <l xml:id="d001l4603" n="4351">de cil traïtres qi si mal les mena.</l>
                <l xml:id="d001l4604" n="4352">A Haiz en France tel justise en fera</l>
                <l xml:id="d001l4605" n="4353">don toz li siegles aprés lui parlera.</l>
                <lb/>
                <lb/>
                <p xml:id="d001l4606" style="font-weight:bold" n="">CCLIII</p>
                <lb/>
                <l xml:id="d001l4607" n="4354">Li enperere fist forment a löer.</l>
                <l xml:id="d001l4608" n="4355">Quant il ert liez, bien s'en poïst jojer</l>
                <l xml:id="d001l4609" n="4356">uns petiz enfes, mais q'il seüst parler;</l>
                <l xml:id="d001l4610" n="4357">quant aucuns on l'avoit fait eschaufer,</l>
                <l xml:id="d001l4611" n="4358">mot fust hardis qi l'osast esgardier.</l>
                <l xml:id="d001l4612" n="4359">Desor le Sebre fist sa gent osteler.</l>
                <l xml:id="d001l4613" n="4360">Onqes n'i fist nul paveillon drecer</l>
                <l xml:id="d001l4614" n="4361">ne cele nuit ne se vout desarmer</l>
                <l xml:id="d001l4615" n="4362">ne son osberc ne volt il pas oster</l>
                <l xml:id="d001l4616" n="4363">ne son grant eume qi si relusoit cler.</l>
                <l xml:id="d001l4617" n="4364">Ceinte ot Joiose, onqes ne fu sa per:</l>
                <l xml:id="d001l4618" n="4365">qi chascun jor la vousist esgarder,</l>
                <l xml:id="d001l4619" n="4366">mainte color i veïst remüer.</l>
                <l xml:id="d001l4620" n="4367">Asez savons de la lance parler</l>
                <l xml:id="d001l4621" n="4368">don Nostre Sire se sofri a navrer;</l>
                <l xml:id="d001l4622" n="4369">Karles en ot la pointe fait garder;</l>
                <l xml:id="d001l4623" n="4370">en l'oré pont la fist bien seeler.</l>
                <l xml:id="d001l4624" n="4371">Por les reliqes q'el pont fist enfermer</l>
                <l xml:id="d001l4625" n="4372">la fist "Joiose" Karlemeine apeler.</l>
                <l xml:id="d001l4626" n="4373">Baron Franzois, nel devez oblïer:</l>
                <l xml:id="d001l4627" n="4374">ce fu l'enseigne de "Monjoie!" escrïer.</l>
                <l xml:id="d001l4628" n="4375">Por ce nes puet nulle gent contrester.</l>
                <lb/>
                <lb/>
                <p xml:id="d001l4629" style="font-weight:bold" n="">CCLIV</p>
                <lb/>
                <l xml:id="d001l4630" n="4376">Clere est la nuit et li solel luisant.</l>
                <l xml:id="d001l4631" n="4377">Charlles se gist, mas duel a de Rollant</l>
                <l xml:id="d001l4632" n="4378">e d'Oliver lo hardi combatant,</l>
                <l xml:id="d001l4633" n="4379">des doze pers qe il parama tant,</l>
                <l xml:id="d001l4634" n="4380">q'en Rencevals lassa mort et gisant.</l>
                <l xml:id="d001l4635" n="4381">Ne puet müer n'en ait le cuer dolant.</l>
                <l xml:id="d001l4636" n="4382">Deu a proié, qe maint en oriant,</l>
                <l xml:id="d001l4637" n="4383">q'il gart les armes et q'il lor soit garant.</l>
                <l xml:id="d001l4638" n="4384">La est li rois, penes i sofri grant;</l>
                <l xml:id="d001l4639" n="4385">endormi soi, ne puet mas en avant.</l>
                <l xml:id="d001l4640" n="4386">Per toz cez prez s'endorment meintenant.</l>
                <l xml:id="d001l4641" n="4387">N'i a celui qi puisse estre en estant;</l>
                <l xml:id="d001l4642" n="4388">qi l'erbe past, si la prent en gisant.</l>
                <l xml:id="d001l4643" n="4389">Auqes ot Karles vengié son mautalant</l>
                <l xml:id="d001l4644" n="4390">des Sarazins qi Deu ne sunt creant.</l>
                <l xml:id="d001l4645" n="4391">Lors s'endormi li rois de meintenant.</l>
                <lb/>
                <lb/>
                <p xml:id="d001l4646" style="font-weight:bold" n="">CCLV</p>
                <lb/>
                <l xml:id="d001l4647" n="4392">Charlles se dort, qi mot fu travaillez.</l>
                <l xml:id="d001l4648" n="4393">A Damedé en prist mot grant pitez:</l>
                <l xml:id="d001l4649" n="4394">saint Gabrials fu toz jor envoiez;</l>
                <l xml:id="d001l4650" n="4395">Deus li commande qe il soit bien gardez.</l>
                <l xml:id="d001l4651" n="4396">Li angle jut tote nuit a ses piez.</l>
                <l xml:id="d001l4652" n="4397">Charlles estoit coroceus et iriez:</l>
                <l xml:id="d001l4653" n="4398">en Rencevals avoit ses gens laissez,</l>
                <l xml:id="d001l4654" n="4399">les doze pers ocis et detrenchiez.</l>
                <l xml:id="d001l4655" n="4400">Li rois se dort. Ainz q'il fust esveillez,</l>
                <l xml:id="d001l4656" n="4401">d'une avison fu forment travailliez.</l>
                <l xml:id="d001l4657" n="4402">Karles regarde amont vers les halz siez;</l>
                <l xml:id="d001l4658" n="4403">vit les tonoires et l'air qi est negiez</l>
                <l xml:id="d001l4659" n="4404">e voit jalees et gresius agoisez</l>
                <l xml:id="d001l4660" n="4405">et grant orages - mot s'en est merveillez -,</l>
                <l xml:id="d001l4661" n="4406">et feus et flambe i est apareilliez.</l>
                <l xml:id="d001l4662" n="4407">Sor l'ost chaï, mot les a daumagez.</l>
                <l xml:id="d001l4663" n="4408">Ardent cez haustes, cez confenos vergiez</l>
                <l xml:id="d001l4664" n="4409">et cil escu qi sunt bien vermeilliez.</l>
                <l xml:id="d001l4665" n="4410">Croissent hauberc et cez trenchanz espiez.</l>
                <l xml:id="d001l4666" n="4411">Illoc vit Karles ses gens mot mesaisez.</l>
                <l xml:id="d001l4667" n="4412">Ors et liparz veoit toz deslïez,</l>
                <l xml:id="d001l4668" n="4413">serpenz et gruues et dragons enrajez.</l>
                <l xml:id="d001l4669" n="4414">Grifons i a trente mil, ce sachiez.</l>
                <l xml:id="d001l4670" n="4415">As Franzois corent et devant et dalez.</l>
                <l xml:id="d001l4671" n="4416">E cil escrïent: "Karles, car nus aidiez!"</l>
                <l xml:id="d001l4672" n="4417">Li rois de France en fu mot corocez.</l>
                <l xml:id="d001l4673" n="4418">Aler i vost li rois, s'il fust laissez,</l>
                <l xml:id="d001l4674" n="4419">car uns lions venoit tot eslaissez.</l>
                <l xml:id="d001l4675" n="4420">Mot estoit fers, orgoillos et prisiez.</l>
                <l xml:id="d001l4676" n="4421">Li roi asalt, qi ben fu batisez.</l>
                <l xml:id="d001l4677" n="4422">A braz se prenent; mot fu Karles blicez.</l>
                <l xml:id="d001l4678" n="4423">Luitient et sachent, mais ne sui aisiez</l>
                <l xml:id="d001l4679" n="4424">de nomer vus qi remest haitiez.</l>
                <l xml:id="d001l4680" n="4425">Li enperere ne s'est pas esveilliez.</l>
                <lb/>
                <lb/>
                <p xml:id="d001l4681" style="font-weight:bold" n="">CCLVI</p>
                <lb/>
                <l xml:id="d001l4682" n="4426">Lprés iceste li vint autre avison,</l>
                <l xml:id="d001l4683" n="4427">q'il ert alez sor le mestre peron,</l>
                <l xml:id="d001l4684" n="4428">en deus chaïnes si tenoit un brohon.</l>
                <l xml:id="d001l4685" n="4429">Devers Ardene, ce truis en la leçon,</l>
                <l xml:id="d001l4686" n="4430">coisi trente ors venir tot le treton;</l>
                <l xml:id="d001l4687" n="4431">li uns a l'autre disoit bien sa raison.</l>
                <l xml:id="d001l4688" n="4432">Au roi escrïent: "Laissez nos le, baron,</l>
                <l xml:id="d001l4689" n="4433">car il est droiz qe vos l'en remenon!</l>
                <l xml:id="d001l4690" n="4434">Nostre amis est et si le secoron."</l>
                <l xml:id="d001l4691" n="4435">A tant e vus un autre en un landon,</l>
                <l xml:id="d001l4692" n="4436">e descendoit del grant palais Karllon.</l>
                <l xml:id="d001l4693" n="4437">As ors cort sore par mot fiere tenzon;</l>
                <l xml:id="d001l4694" n="4438">tot le plus mastre saisist por lo brohon.</l>
                <l xml:id="d001l4695" n="4439">La vit li rois un estor mot felon,</l>
                <l xml:id="d001l4696" n="4440">mais il ne seit liqes veint ne qi non,</l>
                <l xml:id="d001l4697" n="4441">Li angle Deu ce demostre au baron;</l>
                <l xml:id="d001l4698" n="4442">dormir le fait en mot grant sospeçon.</l>
                <l xml:id="d001l4699" n="4443">Li rois Marsille s'en fuit a esperon</l>
                <l xml:id="d001l4700" n="4444">vers Saragoze, a son mestre donjon.</l>
                <l xml:id="d001l4701" n="4445">En la cité qide avoir garison,</l>
                <l xml:id="d001l4702" n="4446">mais non ara. Nel puet garir Mahon</l>
                <l xml:id="d001l4703" n="4447">q'il non compert la mortel traïson</l>
                <l xml:id="d001l4704" n="4448">qe il a faite de Rollant le baron</l>
                <l xml:id="d001l4705" n="4449">e d'Oliver et des autres baron.</l>
                <lb/>
                <lb/>
                <p xml:id="d001l4706" style="font-weight:bold" n="">CCLVII</p>
                <lb/>
                <l xml:id="d001l4707" n="4450">Li rois Marsille a sa voie acolie</l>
                <l xml:id="d001l4708" n="4451">ver Saragoze, a sa cité garnie.</l>
                <l xml:id="d001l4709" n="4452">Tant a esté devant la tor antie,</l>
                <l xml:id="d001l4710" n="4453">est descenduz voiant sa baronie</l>
                <l xml:id="d001l4711" n="4454">soz une olive qi ert belle et florie.</l>
                <l xml:id="d001l4712" n="4455">S'espee rent; el fu tost recolie.</l>
                <l xml:id="d001l4713" n="4456">Lor le desarment la gent q'il ot norie,</l>
                <l xml:id="d001l4714" n="4457">puis est cochez sor l'erbe qe verdie.</l>
                <l xml:id="d001l4715" n="4458">Dei destre braz ne de la main n'ot mie;</l>
                <l xml:id="d001l4716" n="4459">per som le coute li fu del cors partie.</l>
                <l xml:id="d001l4717" n="4460">Li sans en chiet sor l'erbe qe freschie.</l>
                <l xml:id="d001l4718" n="4461">Trois foiz se pasme voiant sa baronie.</l>
                <l xml:id="d001l4719" n="4462">A tant es vos Braimimonde s'amie.</l>
                <l xml:id="d001l4720" n="4463">Plore et gaimente, a haute voiz escrie,</l>
                <l xml:id="d001l4721" n="4464">o lui vint mil de la gent paenie.</l>
                <l xml:id="d001l4722" n="4465">Carllon maudïent, car il ne l'aiment mie</l>
                <l xml:id="d001l4723" n="4466">et les Franzois qe il a en bailie,</l>
                <l xml:id="d001l4724" n="4467">puis sunt coru a lor mahomerie.</l>
                <l xml:id="d001l4725" n="4468">Apolin trovent et Mahon qi brunie;</l>
                <l xml:id="d001l4726" n="4469">de l'or d'Espeigne fu l'image plastrie.</l>
                <l xml:id="d001l4727" n="4470">"Hé! mauvaiz deus, fait la gent barbarine,</l>
                <l xml:id="d001l4728" n="4471">com nostre lois est lui abastardie!</l>
                <l xml:id="d001l4729" n="4472">Dahaiz ait deus qi ne muit ne ne prie!</l>
                <l xml:id="d001l4730" n="4473">Per vos est hui nostre gent si onie!</l>
                <l xml:id="d001l4731" n="4474">Ainc par vos n'orent ne force ne aïe!</l>
                <l xml:id="d001l4732" n="4475">Li cristïen qi ne vos aiment mie</l>
                <l xml:id="d001l4733" n="4476">sunt en Espeigne, par force l'ont saissie."</l>
                <l xml:id="d001l4734" n="4477">Marsile prist un grant baston d'alie;</l>
                <l xml:id="d001l4735" n="4478">Tervagan fiert qanq'il poet lez l'oïe;</l>
                <l xml:id="d001l4736" n="4479">li ors quassa et la teste est croissie.</l>
                <l xml:id="d001l4737" n="4480">A terre qiet, mais ne s'en garde mie</l>
                <l xml:id="d001l4738" n="4481">uns rois paiens qi est d'Esclavonie;</l>
                <l xml:id="d001l4739" n="4482">Tervagan chiet sor lui a une hie;</l>
                <l xml:id="d001l4740" n="4483">per mi les els la cervelle est sallie;</l>
                <l xml:id="d001l4741" n="4484">l'arme s'en vait et Noirons l'a saissie;</l>
                <l xml:id="d001l4742" n="4485">el puis d'enfer au piler la lie.</l>
                <l xml:id="d001l4743" n="4486">A Mahomet ne la lasserent mie,</l>
                <l xml:id="d001l4744" n="4487">la grant corone qi de l'or reflambie.</l>
                <l xml:id="d001l4745" n="4488">Forment le batent la pute gent haïe.</l>
                <l xml:id="d001l4746" n="4489">Desoz la tor, en une ostelerie,</l>
                <l xml:id="d001l4747" n="4490">la l'ont geté par mot grant felonie.</l>
                <l xml:id="d001l4748" n="4491">Lors fu la ville de grant duel replenie.</l>
                <l xml:id="d001l4749" n="4492">Li rois se pasme par mot grant estoutie</l>
                <l xml:id="d001l4750" n="4493">qe il a fait devant sa baronie.</l>
                <lb/>
                <lb/>
                <p xml:id="d001l4751" style="font-weight:bold" n="">CCLVIII</p>
                <lb/>
                <l xml:id="d001l4752" n="4494">Li rois Marsille revint de pasmissons;</l>
                <l xml:id="d001l4753" n="4495">sor piez se drice, mot fu las et enbrons;</l>
                <l xml:id="d001l4754" n="4496">dedenz sa chanbre, qi ert painte a gerons,</l>
                <l xml:id="d001l4755" n="4497">s'en est entrez li rois Marsilions</l>
                <l xml:id="d001l4756" n="4498">e la roïne qi ot les chevols blons.</l>
                <l xml:id="d001l4757" n="4499">Le duel q'il mene orendroit vos dirons;</l>
                <l xml:id="d001l4758" n="4500">ses chevols trait o ses doiz q'il ot lons.</l>
                <l xml:id="d001l4759" n="4501">"Lasse, chaitive!" se cleme a genollons</l>
                <l xml:id="d001l4760" n="4502">plus de cent foiz voiant toz les barons.</l>
                <l xml:id="d001l4761" n="4503">A sa voiz clere escrië a haut tons:</l>
                <l xml:id="d001l4762" n="4504">"Hé, Saragoze! bone en totes saissons!</l>
                <l xml:id="d001l4763" n="4505">Con bon seignor vus a tolu Mahons!</l>
                <l xml:id="d001l4764" n="4506">Tant est batutz de fuz et de bastons,</l>
                <l xml:id="d001l4765" n="4507">froissie li est la teste et li mentons.</l>
                <l xml:id="d001l4766" n="4508">Jamais par mire n'en arra garisons.</l>
                <l xml:id="d001l4767" n="4509">Li amirauz de cui nos fez tenons,</l>
                <l xml:id="d001l4768" n="4510">s'il ne vient ci o tot mil compeignons,</l>
                <l xml:id="d001l4769" n="4511">por Mahomet en qel terre fuirons?</l>
                <l xml:id="d001l4770" n="4512">Ja par ton fil mais nul secors n'avrons.</l>
                <l xml:id="d001l4771" n="4513">Se nos ici Karllemene atendons,</l>
                <l xml:id="d001l4772" n="4514">nus serons pris et la cité rendrons."</l>
                <l xml:id="d001l4773" n="4515">Ce dist Marsille: "Ne sai qe nos fazons."</l>
                <lb/>
                <lb/>
                <p xml:id="d001l4774" style="font-weight:bold" n="">CCLIX</p>
                <lb/>
                <l xml:id="d001l4775" n="4516">Li enperere par sa grant pöesté</l>
                <l xml:id="d001l4776" n="4517">set anz toz plens a en Espegne esté.</l>
                <l xml:id="d001l4777" n="4518">Prist i chastiaus, si prist mante cité.</l>
                <l xml:id="d001l4778" n="4519">Li rois Marsille n'a pas mot demoré;</l>
                <l xml:id="d001l4779" n="4520">le jor meïsme a meint brief seelé.</l>
                <l xml:id="d001l4780" n="4521">En Babiloine a Baligan mandé -</l>
                <l xml:id="d001l4781" n="4522">c'est l'amirals, li viels d'antiquité,</l>
                <l xml:id="d001l4782" n="4523">qi mot estoit de grant auctorité -</l>
                <l xml:id="d001l4783" n="4524">c'a Saragoze anzois un mois passé</l>
                <l xml:id="d001l4784" n="4525">soit o cent mille de cels de Val Troblé,</l>
                <l xml:id="d001l4785" n="4526">"secore nos par sa grant pöesté.</l>
                <l xml:id="d001l4786" n="4527">Et s'il nel fait, ce sachiez de verté,</l>
                <l xml:id="d001l4787" n="4528">il guerpira sa creanze et son dé</l>
                <l xml:id="d001l4788" n="4529">q'il li failli en bataille canpé,</l>
                <l xml:id="d001l4789" n="4530">totes ses ideles et sa solemnité,</l>
                <l xml:id="d001l4790" n="4531">et si cresra sainte crestïenté;</l>
                <l xml:id="d001l4791" n="4532">et de Karllon tenra son erité."</l>
                <l xml:id="d001l4792" n="4533">Baligan l'ot, forment l'en a pesé.</l>
                <l xml:id="d001l4793" n="4534">Loinz ert d'iloc, si a mot demoré.</l>
                <l xml:id="d001l4794" n="4535">Mande sa gent de par tot son reigné,</l>
                <l xml:id="d001l4795" n="4536">de vint roiames et d'une ducheté.</l>
                <l xml:id="d001l4796" n="4537">Son grant navie ot mot tost apresté:</l>
                <l xml:id="d001l4797" n="4538">bargies et galies et meint dromon festé.</l>
                <l xml:id="d001l4798" n="4539">Soz Alixandre a un havre mot lé;</l>
                <l xml:id="d001l4799" n="4540">tot lor navie ont illoc asanblé.</l>
                <l xml:id="d001l4800" n="4541">Ce fu en mai el primer jor d'esté</l>
                <l xml:id="d001l4801" n="4542">qe en mer se metent, n'i ont plus demoré.</l>
                <lb/>
                <lb/>
                <p xml:id="d001l4802" style="font-weight:bold" n="">CCLX</p>
                <lb/>
                <l xml:id="d001l4803" n="4543">Granz sunt les oz de la gent desloiee;</l>
                <l xml:id="d001l4804" n="4544">en mer se metent quant l'aube est levee.</l>
                <l xml:id="d001l4805" n="4545">Puis icele ore qe la lois fu jugee,</l>
                <l xml:id="d001l4806" n="4546">plus grant navie ne fu apareilee</l>
                <l xml:id="d001l4807" n="4547">com Baligans mena cele foiee,</l>
                <l xml:id="d001l4808" n="4548">des Turs de Cople, de cels de Val Seignee</l>
                <l xml:id="d001l4809" n="4549">qatre cent nes. La pire est si chargee,</l>
                <l xml:id="d001l4810" n="4550">n'en sofrist plus a icele foiee.</l>
                <l xml:id="d001l4811" n="4551">N'i avoit mast, neïs verge entallee,</l>
                <l xml:id="d001l4812" n="4552">o n'eüst cerge ou lanterne enficee.</l>
                <l xml:id="d001l4813" n="4553">Grant joie mene la pute gent turqee</l>
                <l xml:id="d001l4814" n="4554">por la clarté q'il ont apareilee.</l>
                <l xml:id="d001l4815" n="4555">Perse costoient, la terre ont eslongee;</l>
                <l xml:id="d001l4816" n="4556">la mer trepassent sanz pene et sanz hasqee.</l>
                <l xml:id="d001l4817" n="4557">Deus! tante voile i ot le jor levee!</l>
                <l xml:id="d001l4818" n="4558">En Saragoze, en la tor batellee,</l>
                <l xml:id="d001l4819" n="4559">estoit Marsille o mil de sa masnee,</l>
                <l xml:id="d001l4820" n="4560">e Brasmimonde s'ert as murs apoiee.</l>
                <l xml:id="d001l4821" n="4561">La clarté voit, mot fu joiose et liee.</l>
                <l xml:id="d001l4822" n="4562">Marsille apelle, un poi fu esclairee:</l>
                <l xml:id="d001l4823" n="4563">"Sire, fait ele, joie t'est aprosmee.</l>
                <l xml:id="d001l4824" n="4564">Baligans vient, s'a sa terre laissee.</l>
                <l xml:id="d001l4825" n="4565">Or sui seüre, n'ai pas poür q'i cee</l>
                <l xml:id="d001l4826" n="4566">ceste citez ou je sui herbergiee."</l>
                <lb/>
                <lb/>
                <p xml:id="d001l4827" style="font-weight:bold" n="">CCLXI</p>
                <lb/>
                <l xml:id="d001l4828" n="4567">Li Sarazin esploitent mot d'esrer;</l>
                <l xml:id="d001l4829" n="4568">il se navïent le travers de la mer.</l>
                <l xml:id="d001l4830" n="4569">Perse costïent, l'Archant et Balaguer</l>
                <l xml:id="d001l4831" n="4570">et Portpalart, Orabloi et Belcler.</l>
                <l xml:id="d001l4832" n="4571">Deci c'al Sebre ne volsent arester.</l>
                <l xml:id="d001l4833" n="4572">Cent mille cerges orent fait alumer</l>
                <l xml:id="d001l4834" n="4573">e mil carboncles en son les maus fermer.</l>
                <l xml:id="d001l4835" n="4574">De Saragoze les puet hon veoir cler.</l>
                <l xml:id="d001l4836" n="4575">Laissent Marbrie et Marbroie sa per</l>
                <l xml:id="d001l4837" n="4576">e Tortelose, dont fu rois Josüer.</l>
                <l xml:id="d001l4838" n="4577">Amont lo Sebre font les voilles torner.</l>
                <l xml:id="d001l4839" n="4578">Ne vos cher plus la chanzon demorer.</l>
                <l xml:id="d001l4840" n="4579">Ver Saragoze, el havre Guinemer,</l>
                <l xml:id="d001l4841" n="4580">font lor navies et lor barges entrer.</l>
                <l xml:id="d001l4842" n="4581">L'aube creva, si prist a ajorner;</l>
                <l xml:id="d001l4843" n="4582">lors font grant joie Saracin et Escler</l>
                <l xml:id="d001l4844" n="4583">quant il convirent li uns l'autre au parler.</l>
                <l xml:id="d001l4845" n="4584">Cil les confonde qi se laissa pener</l>
                <l xml:id="d001l4846" n="4585">as faus Jeüs por cristïens sauvier.</l>
                <lb/>
                <lb/>
                <p xml:id="d001l4847" style="font-weight:bold" n="">CCLXII</p>
                <lb/>
                <l xml:id="d001l4848" n="4586">Bauz fu li jors et li solauz luisanz;</l>
                <l xml:id="d001l4849" n="4587">cil oisel vont par les eves cantant.</l>
                <l xml:id="d001l4850" n="4588">Quant il conuirent le paien Baligant,</l>
                <l xml:id="d001l4851" n="4589">li amirauz issi de son chalant.</l>
                <l xml:id="d001l4852" n="4590">Dis et set roi le vont aprés sigant</l>
                <l xml:id="d001l4853" n="4591">e conte et duc i furent, ne sai quant.</l>
                <l xml:id="d001l4854" n="4592">Soz un lorer ramu et verdoiant</l>
                <l xml:id="d001l4855" n="4593">un faudestué i ont mis d'olifant.</l>
                <l xml:id="d001l4856" n="4594">Desus asistrent le felon sosduiant</l>
                <l xml:id="d001l4857" n="4595">e tuit li autre sunt remés en estant.</l>
                <l xml:id="d001l4858" n="4596">Li sire d'als en a parlé avant.</l>
                <l xml:id="d001l4859" n="4597">Sa gent apele, si lor dist en riant:</l>
                <l xml:id="d001l4860" n="4598">"Franche masnee, je vos ai amé tant!</l>
                <l xml:id="d001l4861" n="4599">Nori vos ai toz jor par bon talant.</l>
                <l xml:id="d001l4862" n="4600">Karlles, li rois de France la vaillant,</l>
                <l xml:id="d001l4863" n="4601">ne doit mengier se je ne li comant.</l>
                <l xml:id="d001l4864" n="4602">Per tote Espeigne guesre m'a faite grant.</l>
                <l xml:id="d001l4865" n="4603">Il a perdu son chier neveu Rollant,</l>
                <l xml:id="d001l4866" n="4604">les doze pers ou il se fioit tant,</l>
                <l xml:id="d001l4867" n="4605">e tant des autres don il est mult dolant.</l>
                <l xml:id="d001l4868" n="4606">Jamais n'ert liez nul jor a son vivant.</l>
                <l xml:id="d001l4869" n="4607">Or vel aler vers France conquirant.</l>
                <l xml:id="d001l4870" n="4608">Ne finerai a trestot mon vivant</l>
                <l xml:id="d001l4871" n="4609">tres qe je l'aie o mort o recreant."</l>
                <l xml:id="d001l4872" n="4610">Sor son genoil en fer son destre gant.</l>
                <l xml:id="d001l4873" n="4611">Lors s'esbaudirent li Turc et li Persant.</l>
                <l xml:id="d001l4874" n="4612">En haut s'escrïent li petit et li grant:</l>
                <l xml:id="d001l4875" n="4613">"Chevauchez, sire! Alons nos il qerant!"</l>
                <lb/>
                <lb/>
                <p xml:id="d001l4876" style="font-weight:bold" n="">CCLXIII</p>
                <lb/>
                <l xml:id="d001l4877" n="4614">Baligant fu un petit corocez;</l>
                <l xml:id="d001l4878" n="4615">de ce qe ot dit est forment afichez.</l>
                <l xml:id="d001l4879" n="4616">Ne lassera, ce dist li renoiez,</l>
                <l xml:id="d001l4880" n="4617">q'il n'aut sor Karle qi tant est resoignez.</l>
                <l xml:id="d001l4881" n="4618">Si home en sunt trestoz joianz et liez.</l>
                <l xml:id="d001l4882" n="4619">Puis apela deus Saraçins presiez,</l>
                <l xml:id="d001l4883" n="4620">l'un Clarïel, l'autre fu Effragiez:</l>
                <l xml:id="d001l4884" n="4621">"Vus fustes fil au roi Matragïez.</l>
                <l xml:id="d001l4885" n="4622">Je vus comant c'a Saragoze alez,</l>
                <l xml:id="d001l4886" n="4623">Marsilion de moie part nunciez</l>
                <l xml:id="d001l4887" n="4624">contre François sui venuz toz haitiez;</l>
                <l xml:id="d001l4888" n="4625">se ges ateng, toz seront detranchiez;</l>
                <l xml:id="d001l4889" n="4626">se li donez cest gant qi est ploiez;</l>
                <l xml:id="d001l4890" n="4627">el destre puing, voiant toz, li fichez,</l>
                <l xml:id="d001l4891" n="4628">e cest baston qi est d'or entaliez;</l>
                <l xml:id="d001l4892" n="4629">puis viegne a moi reconostre ses fiez.</l>
                <l xml:id="d001l4893" n="4630">En France irai; Paris est aseigiez.</l>
                <l xml:id="d001l4894" n="4631">Se truis Karllon, mort est et meshegnez</l>
                <l xml:id="d001l4895" n="4632">s'a ma merci ne se coche a mes piez</l>
                <l xml:id="d001l4896" n="4633">e ne renoie ce q'il fu batizez.</l>
                <l xml:id="d001l4897" n="4634">La grant corone dont il ert sorhauchez</l>
                <l xml:id="d001l4898" n="4635">il ert tolue, et si ert essiliez."</l>
                <l xml:id="d001l4899" n="4636">Paien escrïent: "Vos diz soit otrïez!</l>
                <l xml:id="d001l4900" n="4637">D'aler en France somes apareiliez!"</l>
                <lb/>
                <lb/>
                <p xml:id="d001l4901" style="font-weight:bold" n="">CCLXIV</p>
                <lb/>
                <l xml:id="d001l4902" n="4638">Dist Baliganz: "Car en alez, baron:</l>
                <l xml:id="d001l4903" n="4639">l'uns port le gant et l'autre le baston!"</l>
                <l xml:id="d001l4904" n="4640">Cil li respondent: "Cher sire, nos iron!"</l>
                <l xml:id="d001l4905" n="4641">Le congié prenent, n'i ot autre sermon.</l>
                <l xml:id="d001l4906" n="4642">Tant chevaucherent la voie et lo sablon</l>
                <l xml:id="d001l4907" n="4643">c'a Saragoze sunt venu le treton.</l>
                <l xml:id="d001l4908" n="4644">Pasent dis portes li Sarazin felon;</l>
                <l xml:id="d001l4909" n="4645">set ponz passerent, puis passerent un dojon;</l>
                <l xml:id="d001l4910" n="4646">les rues passent ou sunt li Esclavon.</l>
                <l xml:id="d001l4911" n="4647">E mi la vie parvindrent li gloton</l>
                <l xml:id="d001l4912" n="4648">ver li palais qi fu au roi Gibon,</l>
                <l xml:id="d001l4913" n="4649">un Saracin del lignage Buiron.</l>
                <l xml:id="d001l4914" n="4650">Cil ot mort son perë en traïson.</l>
                <l xml:id="d001l4915" n="4651">Dedenz la sale oïrent grant tenzon,</l>
                <l xml:id="d001l4916" n="4652">tant cri grezois et si grant plorison.</l>
                <l xml:id="d001l4917" n="4653">Brugent et crïent par grant aïreson;</l>
                <l xml:id="d001l4918" n="4654">pleignent lor peres et lor freres a aut ton</l>
                <l xml:id="d001l4919" n="4655">q'en Rencevaus ocist li niés Karllon</l>
                <l xml:id="d001l4920" n="4656">et Oliver et li autre baron.</l>
                <l xml:id="d001l4921" n="4657">Nul n'en laisserent venir a raenzon;</l>
                <l xml:id="d001l4922" n="4658">n'orent garant se des chef perdre non!</l>
                <l xml:id="d001l4923" n="4659">Lor deus maudïent, Apolin et Mahon</l>
                <l xml:id="d001l4924" n="4660">et Tervigan et Jupin et Noiron.</l>
                <l xml:id="d001l4925" n="4661">Dist l'uns a l'autre: "Chaitif, qe devendron?</l>
                <l xml:id="d001l4926" n="4662">Sor nos cors chiet male confondison.</l>
                <l xml:id="d001l4927" n="4663">Perdu avons lo roi Marsillion!</l>
                <l xml:id="d001l4928" n="4664">Li cons Rollant, qi ait maleïçon,</l>
                <l xml:id="d001l4929" n="4665">de son braz destre li a fait un tronçon.</l>
                <l xml:id="d001l4930" n="4666">E l'augalie qi tint Cafarnaon,</l>
                <l xml:id="d001l4931" n="4667">tote la terre d'Athan et d'Abiron!</l>
                <l xml:id="d001l4932" n="4668">Nus n' avons mie de Virfallé le blon.</l>
                <l xml:id="d001l4933" n="4669">Tuit sunt ocis, ne sai qel celison.</l>
                <l xml:id="d001l4934" n="4670">Trestot Espeigne ert aclinee a Karllon."</l>
                <l xml:id="d001l4935" n="4671">Endementers q'il dïent lor raison,</l>
                <l xml:id="d001l4936" n="4672">li dui mesage descendent au peron.</l>
                <lb/>
                <lb/>
                <p xml:id="d001l4937" style="font-weight:bold" n="">CCLXV</p>
                <lb/>
                <l xml:id="d001l4938" n="4673">Li dui mesage descendent esrament;</l>
                <l xml:id="d001l4939" n="4674">lor chevaus tint uns paiens, Rualent.</l>
                <l xml:id="d001l4940" n="4675">Cil montent sus el plus aut mandement;</l>
                <l xml:id="d001l4941" n="4676">trovent deus Turs del castel Boidïent;</l>
                <l xml:id="d001l4942" n="4677">cil qatre estoient e cosin et parent.</l>
                <l xml:id="d001l4943" n="4678">Li mesager lor dïent esrament:</l>
                <l xml:id="d001l4944" n="4679">"Seignor cosin, com vos est covenent?"</l>
                <l xml:id="d001l4945" n="4680">Et cil respondent: "Seignor, mauvaissement!</l>
                <l xml:id="d001l4946" n="4681">En Rencivals fumes, el camp dolent;</l>
                <l xml:id="d001l4947" n="4682">desconfi somes et livré a torment.</l>
                <l xml:id="d001l4948" n="4683">De cent millers n'en vint un a sauvament.</l>
                <l xml:id="d001l4949" n="4684">Venez au roi cui tote Espeigne apent,</l>
                <l xml:id="d001l4950" n="4685">si vos dirai com lui est convenent."</l>
                <l xml:id="d001l4951" n="4686">Lors trepasserent le palais et la gent.</l>
                <l xml:id="d001l4952" n="4687">En une chanbre qi fu faite a ciment</l>
                <l xml:id="d001l4953" n="4688">el primer chief esteit escrit coment</l>
                <l xml:id="d001l4954" n="4689">li poinz del siegle fu faiz primeremenz.</l>
                <l xml:id="d001l4955" n="4690">Desor un lit qi fu d'or et d'argent</l>
                <l xml:id="d001l4956" n="4691">gisoit Marsille, et ploroit tendrement</l>
                <l xml:id="d001l4957" n="4692">por la grant perde qe il ot fait de sa gent.</l>
                <l xml:id="d001l4958" n="4693">Cil le salue, söef, par bon talent:</l>
                <l xml:id="d001l4959" n="4694">"Cil Damedeus qi fist et mer et vent -</l>
                <l xml:id="d001l4960" n="4695">c'est Tervagans, se la letre ne ment -</l>
                <l xml:id="d001l4961" n="4696">il salt Marsille a l'orguellos talent</l>
                <l xml:id="d001l4962" n="4697">e la roïne Brasmimonde ensement!</l>
                <l xml:id="d001l4963" n="4698">Mesager somes devant vos en present.</l>
                <l xml:id="d001l4964" n="4699">Tel chose osras qi ert a ton talent."</l>
                <lb/>
                <lb/>
                <p xml:id="d001l4965" style="font-weight:bold" n="">CCLXVI</p>
                <lb/>
                <l xml:id="d001l4966" n="4700">Dist Braimimonde: "Venez avant, seignor!</l>
                <l xml:id="d001l4967" n="4701">De vus noveles dites l'enperaor,</l>
                <l xml:id="d001l4968" n="4702">car torné somes a duel et a tristor.</l>
                <l xml:id="d001l4969" n="4703">Tote a perdu Mahomez et sa vigor</l>
                <l xml:id="d001l4970" n="4704">e Terviganz i a grant desenor.</l>
                <l xml:id="d001l4971" n="4705">Com grant vertuz il firent l'autre jor!</l>
                <l xml:id="d001l4972" n="4706">En Rencivals faillirent mon seignor.</l>
                <l xml:id="d001l4973" n="4707">Mal dehait ait tel deu ne lor honor</l>
                <l xml:id="d001l4974" n="4708">e je si soie honie sanz retor</l>
                <l xml:id="d001l4975" n="4709">se je jamais nul de tel deus aor!</l>
                <l xml:id="d001l4976" n="4710">Honie soit lor force et lor vigor</l>
                <l xml:id="d001l4977" n="4711">quant cil de France, li nobile pogneor,</l>
                <l xml:id="d001l4978" n="4712">vint mil estoient, ce dïent li plusor,</l>
                <l xml:id="d001l4979" n="4713">e li nostre cent mil comenceor!</l>
                <l xml:id="d001l4980" n="4714">Toz les ocisent li Franzois a dolor.</l>
                <l xml:id="d001l4981" n="4715">Al port del Sebre vindrent fuiant li jor;</l>
                <l xml:id="d001l4982" n="4716">iloc noierent li grant et li menor.</l>
                <l xml:id="d001l4983" n="4717">Li rois Marsille fu trop entre lez lor.</l>
                <l xml:id="d001l4984" n="4718">Li cons Rollant o la fiere vigor</l>
                <l xml:id="d001l4985" n="4719">le destre braz li trencha sanz retor.</l>
                <l xml:id="d001l4986" n="4720">Perdu en a sa force et sa valor.</l>
                <l xml:id="d001l4987" n="4721">Ahi, Espeigne! terre de grant deçor,</l>
                <l xml:id="d001l4988" n="4722">or t'arra Karles qi tient Terre Major!"</l>
                <lb/>
                <lb/>
                <p xml:id="d001l4989" style="font-weight:bold" n="">CCLXVII</p>
                <lb/>
                <l xml:id="d001l4990" n="4723">Dist Clarïaus: "Dame, ne parlez tant!</l>
                <l xml:id="d001l4991" n="4724">Mesager somes au fort roi Baligant.</l>
                <l xml:id="d001l4992" n="4725">Marsilions, ce dist, sera garant</l>
                <l xml:id="d001l4993" n="4726">s'il en envoie lo baston et lo gant.</l>
                <l xml:id="d001l4994" n="4727">El Sebre somes ou quatre mil chalant,</l>
                <l xml:id="d001l4995" n="4728">batas et barges, meinte galie estant,</l>
                <l xml:id="d001l4996" n="4729">dromonz ferez el primer cief devant.</l>
                <l xml:id="d001l4997" n="4730">Li amiraus est riches et mananz;</l>
                <l xml:id="d001l4998" n="4731">en France ira Charllemene querant."</l>
                <l xml:id="d001l4999" n="4732">Dist Braimimonde: "Ja mar en ira tant!</l>
                <l xml:id="d001l5000" n="4733">Pres trovera le fort roi combatant</l>
                <l xml:id="d001l5001" n="4734">e sunt o lui bien cent mil conquirant.</l>
                <l xml:id="d001l5002" n="4735">Espeigne ert lor, de ce se vont vantant.</l>
                <l xml:id="d001l5003" n="4736">Prou sunt Franzois, bien part a lor sanblant.</l>
                <l xml:id="d001l5004" n="4737">Nus ne s'i prent qi ja s'en alt gabant!</l>
                <l xml:id="d001l5005" n="4738">Tel poor ai, li cuers me va faillant.</l>
                <l xml:id="d001l5006" n="4739">Il asalront ceste ville vallant;</l>
                <l xml:id="d001l5007" n="4740">de nos feront la justise si grant,</l>
                <l xml:id="d001l5008" n="4741">n'i garira mie li peres son enfant,</l>
                <l xml:id="d001l5009" n="4742">qe ja li rois n'ira del camp fuiant.</l>
                <l xml:id="d001l5010" n="4743">Meus valt lor Deus qe ne valt Tervigant</l>
                <l xml:id="d001l5011" n="4744">ne Apolin ne Mahon le puant."</l>
                <lb/>
                <lb/>
                <p xml:id="d001l5012" style="font-weight:bold" n="">CCLXVIII</p>
                <lb/>
                <l xml:id="d001l5013" n="4745">"Laissez est...!" fait Marsille li rois.</l>
                <l xml:id="d001l5014" n="4746">Dist a ses homes: "Mot sui en grant sospois.</l>
                <l xml:id="d001l5015" n="4747">Arere irez orendroit demanois.</l>
                <l xml:id="d001l5016" n="4748">A l'amirant direz, car ce est voirs,</l>
                <l xml:id="d001l5017" n="4749">desconfiz sui, cheüz est mes bofois.</l>
                <l xml:id="d001l5018" n="4750">Mort sunt mi home et mi Saracinois,</l>
                <l xml:id="d001l5019" n="4751">mes fius ocis qi tant par ert cortois.</l>
                <l xml:id="d001l5020" n="4752">Aprés ma mort eüst toz mes manois.</l>
                <l xml:id="d001l5021" n="4753">Rollant l'ocist n'a encor pas deus mois.</l>
                <l xml:id="d001l5022" n="4754">Mon seignor dites qe ça viegne manois.</l>
                <l xml:id="d001l5023" n="4755">Per tote Espeigne la ou corent mes lois</l>
                <l xml:id="d001l5024" n="4756">tot li doin qite, nel faz par sor mon pois.</l>
                <l xml:id="d001l5025" n="4757">Des icest jor, le gart contre Franzois!</l>
                <l xml:id="d001l5026" n="4758">De Saragoze les clés li porterois;</l>
                <l xml:id="d001l5027" n="4759">e de Karllon li direz sanz grezois,</l>
                <l xml:id="d001l5028" n="4760">jamais n'ira a Chartres ni a Blois."</l>
                <lb/>
                <lb/>
                <p xml:id="d001l5029" style="font-weight:bold" n="">CCLXIX</p>
                <lb/>
                <l xml:id="d001l5030" n="4761">Ce dist Marsille: "Oiez raison membree:</l>
                <l xml:id="d001l5031" n="4762">Karles de France a mot sa gent menee;</l>
                <l xml:id="d001l5032" n="4763">morz a mes homes et ma terre gastee;</l>
                <l xml:id="d001l5033" n="4764">meinte contree m'a fraite et violee.</l>
                <l xml:id="d001l5034" n="4765">Desor le Sebre a sa gent aünee;</l>
                <l xml:id="d001l5035" n="4766">n'a qe cinc lieues la ou ele est jostee;</l>
                <l xml:id="d001l5036" n="4767">trover l'i puet demein ainz l'avespree.</l>
                <l xml:id="d001l5037" n="4768">Per vos li mant qe bataille a trovee;</l>
                <l xml:id="d001l5038" n="4769">per roi franzois n'ert jamais reclamee</l>
                <l xml:id="d001l5039" n="4770">ne Saragoze a nul jor regardee."</l>
                <l xml:id="d001l5040" n="4771">Aprés cest mot n'i oit fait demoree;</l>
                <l xml:id="d001l5041" n="4772">prenent congié a la gent desfaee.</l>
                <l xml:id="d001l5042" n="4773">Per tans sera la no novelle nonciee</l>
                <l xml:id="d001l5043" n="4774">a l'amiralt qi tant l'a desiree.</l>
                <l xml:id="d001l5044" n="4775">De Saragoze ont pris la seürté.</l>
                <lb/>
                <lb/>
                <p xml:id="d001l5045" style="font-weight:bold" n="">CCLXX</p>
                <lb/>
                <l xml:id="d001l5046" n="4776">Li dui mesage se sunt d'iloc torné;</l>
                <l xml:id="d001l5047" n="4777">delivrement furent andoi monté;</l>
                <l xml:id="d001l5048" n="4778">a l'amiraut en vont tot effreé.</l>
                <l xml:id="d001l5049" n="4779">De Saragoze ont pris la seürté.</l>
                <l xml:id="d001l5050" n="4780">Les clés li donent; cil les rechoit en gré.</l>
                <l xml:id="d001l5051" n="4781">Dist Baligans: "Qe avez vos trové?</l>
                <l xml:id="d001l5052" n="4782">Ou est Marsille qe j'avoie mandé?"</l>
                <l xml:id="d001l5053" n="4783">Dist Clarïel: "Jel vi a mort navré.</l>
                <l xml:id="d001l5054" n="4784">Per nos vus mande ne soiez esfreé.</l>
                <l xml:id="d001l5055" n="4785">Li rois de France est sor Sebre aresté;</l>
                <l xml:id="d001l5056" n="4786">a Saragoze venra, ce est vaté;</l>
                <l xml:id="d001l5057" n="4787">prendre la qide ainz qe ver soit passé;</l>
                <l xml:id="d001l5058" n="4788">ja por Marsille ne sera trestorné.</l>
                <l xml:id="d001l5059" n="4789">Li cons Rollant l'a si mal atorné,</l>
                <l xml:id="d001l5060" n="4790">lo destre braz li a del cors sevré</l>
                <l xml:id="d001l5061" n="4791">en Rencevals, el champ maleüré.</l>
                <l xml:id="d001l5062" n="4792">La fu ses fius Girfalli mort geté</l>
                <l xml:id="d001l5063" n="4793">et l'augalie a son tens afiné.</l>
                <l xml:id="d001l5064" n="4794">Mal l'a balli ceste crestïenté!</l>
                <l xml:id="d001l5065" n="4795">Tote sa terre nos lait en qité.</l>
                <l xml:id="d001l5066" n="4796">Jamais par lui n'en seré destorbé</l>
                <l xml:id="d001l5067" n="4797">qe n'en facez la vostre voluntè.</l>
                <l xml:id="d001l5068" n="4798">Secorez lo! A poi q'il n'est otrié."</l>
                <l xml:id="d001l5069" n="4799">Balligans l'ot, si a un poi pensé.</l>
                <lb/>
                <lb/>
                <p xml:id="d001l5070" style="font-weight:bold" n="">CCLXXI</p>
                <lb/>
                <l xml:id="d001l5071" n="4800">"Sire amirant, ce li dist Clarïez,</l>
                <l xml:id="d001l5072" n="4801">saluz vos mande li rois et amistez.</l>
                <l xml:id="d001l5073" n="4802">En Rencevals sunt paien detranchez</l>
                <l xml:id="d001l5074" n="4803">e lor Franzois lor sunt si daumajez;</l>
                <l xml:id="d001l5075" n="4804">morz est Rollant, qi tant estoit prissez;</l>
                <l xml:id="d001l5076" n="4805">et Oliver i fu morz, ce sachez,</l>
                <l xml:id="d001l5077" n="4806">li doze pers dont Karles est irez,</l>
                <l xml:id="d001l5078" n="4807">de lor Franzois bien vint mil pezoiez.</l>
                <l xml:id="d001l5079" n="4808">Li rois Marsille i est mot enpirez;</l>
                <l xml:id="d001l5080" n="4809">del destre braz a esté mesheignez</l>
                <l xml:id="d001l5081" n="4810">et de Karllon fu asez enchauchez;</l>
                <l xml:id="d001l5082" n="4811">si home furent a grant dolor menez.</l>
                <l xml:id="d001l5083" n="4812">Per nos vus mande n'en eschapa un piez.</l>
                <l xml:id="d001l5084" n="4813">Desor le Sebre sunt Franzois herbergiez.</l>
                <l xml:id="d001l5085" n="4814">En cest païs nos ont trop aprochez.</l>
                <l xml:id="d001l5086" n="4815">Si vos volez, li repaire en a grez."</l>
                <l xml:id="d001l5087" n="4816">Et Baligans s'i est mot afichez;</l>
                <l xml:id="d001l5088" n="4817">en son corage en fu joios et liez.</l>
                <l xml:id="d001l5089" n="4818">Del faudestué se dreça sor ses piez,</l>
                <l xml:id="d001l5090" n="4819">puis s'i escrie: "Baron, ne vus targiez!</l>
                <l xml:id="d001l5091" n="4820">Issiez des nes, montez, si chevauchiez.</l>
                <l xml:id="d001l5092" n="4821">Se ne s'en fuit Karles li sorqidez,</l>
                <l xml:id="d001l5093" n="4822">de duel mosrai se il n'est esilliez!"</l>
                <lb/>
                <lb/>
                <p xml:id="d001l5094" style="font-weight:bold" n="">CCLXXII</p>
                <lb/>
                <l xml:id="d001l5095" n="4823">Paien d'Erabe sunt fors des nes issu,</l>
                <l xml:id="d001l5096" n="4824">puis sunt monté, n'i ot plus atendu.</l>
                <l xml:id="d001l5097" n="4825">Li amiraus apelë un son dru</l>
                <l xml:id="d001l5098" n="4826">qi avoit nom Fergalem de Mont Nu:</l>
                <l xml:id="d001l5099" n="4827">"Condui ma gent a force et a vertu!"</l>
                <l xml:id="d001l5100" n="4828">Cil li respont: "Voluntiers, a salu!"</l>
                <l xml:id="d001l5101" n="4829">Baligan monte sor un destrer crenu,</l>
                <l xml:id="d001l5102" n="4830">enscanble o lui trente roi mescreü.</l>
                <l xml:id="d001l5103" n="4831">Tant chevaucha c'a Saragoze fu;</l>
                <l xml:id="d001l5104" n="4832">sor un peron de marbre est descendu;</l>
                <l xml:id="d001l5105" n="4833">catre baron li ont l'estre tenu.</l>
                <l xml:id="d001l5106" n="4834">Per un degré qi de vert marbre fu,</l>
                <l xml:id="d001l5107" n="4835">montent amont li paien mescreü.</l>
                <l xml:id="d001l5108" n="4836">Encontre vint Braimimonde a vertu:</l>
                <l xml:id="d001l5109" n="4837">"Gentius hon, sire, mon seignor ai perdu.</l>
                <l xml:id="d001l5110" n="4838">Karles de Françe l'a mort et confondu."</l>
                <l xml:id="d001l5111" n="4839">Chiet li as piez, car il pert la vertu.</l>
                <l xml:id="d001l5112" n="4840">Quant il revint, n'i ot plus atendu;</l>
                <l xml:id="d001l5113" n="4841">enz en la chanbre sunt ensanble venu.</l>
                <lb/>
                <lb/>
                <p xml:id="d001l5114" style="font-weight:bold" n="">CCLXXIII</p>
                <lb/>
                <l xml:id="d001l5115" n="4842">Baligans fu pleins de mult grant mautalent;</l>
                <l xml:id="d001l5116" n="4843">dedanz la chanbre est entrez esrament.</l>
                <l xml:id="d001l5117" n="4844">Li rois Marsille fu navrez durement.</l>
                <l xml:id="d001l5118" n="4845">Il en apele un roi de Bonevent:</l>
                <l xml:id="d001l5119" n="4846">"Prenez mon braz, dreciez moi bonement!"</l>
                <l xml:id="d001l5120" n="4847">Au puing senestre prist un baston d'argent;</l>
                <l xml:id="d001l5121" n="4848">a Baligant le rent mot bonement.</l>
                <l xml:id="d001l5122" n="4849">"Amiraut, sire, tote Espeigne vos rent</l>
                <l xml:id="d001l5123" n="4850">e Saragoze et l'onor qi apent!</l>
                <l xml:id="d001l5124" n="4851">Moi ai perdu et trestote ma gent."</l>
                <l xml:id="d001l5125" n="4852">Et cil respont: "Le cuer en ai dolent!</l>
                <l xml:id="d001l5126" n="4853">Ne puis o vos tenir lonc parlament,</l>
                <l xml:id="d001l5127" n="4854">car je sai bien Karles s'en va fuïent."</l>
                <l xml:id="d001l5128" n="4855">Le gant reçut et la terre ensement.</l>
                <l xml:id="d001l5129" n="4856">Plorant s'en torne d'iloc isnelement;</l>
                <l xml:id="d001l5130" n="4857">par les degrez jus del palais descent;</l>
                <l xml:id="d001l5131" n="4858">monte el destrier, vint pongnant a sa gent.</l>
                <l xml:id="d001l5132" n="4859">Il lor escrie a sa voiz clerement:</l>
                <l xml:id="d001l5133" n="4860">"Montez, seignor, tost et astivement</l>
                <l xml:id="d001l5134" n="4861">e chevauchiez sanz nul demorament</l>
                <l xml:id="d001l5135" n="4862">aprés Franzois tot aroteement!</l>
                <l xml:id="d001l5136" n="4863">Li rois s'en fuit o tote France apent!"</l>
                <lb/>
                <lb/>
                <p xml:id="d001l5137" style="font-weight:bold" n="">CCLXXIV</p>
                <lb/>
                <l xml:id="d001l5138" n="4864">Al maitinet, quant il dut esclarier,</l>
                <l xml:id="d001l5139" n="4865">esvellez est Karlemeine au vis fer.</l>
                <l xml:id="d001l5140" n="4866">Il en apelle et Neymon et Ogier:</l>
                <l xml:id="d001l5141" n="4867">"Or tost as armes, nobile chevalier!</l>
                <l xml:id="d001l5142" n="4868">En Rencivals vel anuit herbergier.</l>
                <l xml:id="d001l5143" n="4869">La troverai lo mortel encombrier,</l>
                <l xml:id="d001l5144" n="4870">le duc Rollant et le cons Oliver</l>
                <l xml:id="d001l5145" n="4871">et l'arcivesqe qi tant fist a priser,</l>
                <l xml:id="d001l5146" n="4872">les doze pers qi m'avoient mot chier.</l>
                <l xml:id="d001l5147" n="4873">Ahi, fel Guene! dist Karllon au vis fier,</l>
                <l xml:id="d001l5148" n="4874">Jesus de glorie te doist mal encombrier!</l>
                <l xml:id="d001l5149" n="4875">Se Deus ce done q'i puisse repairier,</l>
                <l xml:id="d001l5150" n="4876">en douce France je m'en qit bien vengier!"</l>
                <l xml:id="d001l5151" n="4877">Lors s'arme Karles, le fort roi droiturer,</l>
                <l xml:id="d001l5152" n="4878">et tuit li autre qi n'ont soig de targer.</l>
                <l xml:id="d001l5153" n="4879">A cez paroles este vos un paumier:</l>
                <l xml:id="d001l5154" n="4880">nez fu de Chartres, si avoit nom Reinier</l>
                <l xml:id="d001l5155" n="4881">espi au col et baston de pomier.</l>
                <l xml:id="d001l5156" n="4882">Dis et set anz l'ot en prison Noitier,</l>
                <l xml:id="d001l5157" n="4883">uns rois paiens mot orgueillos et fier.</l>
                <l xml:id="d001l5158" n="4884">Eschapez fu par brehas sa moiller.</l>
                <l xml:id="d001l5159" n="4885">Devant lo roi se vait agenoiller.</l>
                <l xml:id="d001l5160" n="4886">"Sire, fait il, novelles voi nuncier.</l>
                <l xml:id="d001l5161" n="4887">Rois Baligan vos suit au dos derier,</l>
                <l xml:id="d001l5162" n="4888">ensanble o lui bien cent mil chevalier.</l>
                <l xml:id="d001l5163" n="4889">Ce li oï conter et fiancher</l>
                <l xml:id="d001l5164" n="4890">q'il vos venroit durement corocier;</l>
                <l xml:id="d001l5165" n="4891">Marsillion volent de vos vengier."</l>
                <l xml:id="d001l5166" n="4892">Li rois de France se prist ad enbronchier</l>
                <l xml:id="d001l5167" n="4893">puis se dreça, si s'afiche a l'ester.</l>
                <l xml:id="d001l5168" n="4894">"Hé, Deus! dist il, ne l'en descorager!</l>
                <l xml:id="d001l5169" n="4895">Se je sor aus puis mon duel esclairer,</l>
                <l xml:id="d001l5170" n="4896">donc puis je dire qe Deus m'a forment chier!"</l>
                <lb/>
                <lb/>
                <p xml:id="d001l5171" style="font-weight:bold" n="">CCLXXV</p>
                <lb/>
                <l xml:id="d001l5172" n="4897">Venir s'en velt l'enperere puissant</l>
                <l xml:id="d001l5173" n="4898">en douce France, dont mot est desirant,</l>
                <l xml:id="d001l5174" n="4899">mais ne qit mie q'il s'en alt a itant,</l>
                <l xml:id="d001l5175" n="4900">ainz vengera auqes son maltalant</l>
                <l xml:id="d001l5176" n="4901">qe li ont fait li gloton sosduiant,</l>
                <l xml:id="d001l5177" n="4902">car li paumiers li va toz jor contant</l>
                <l xml:id="d001l5178" n="4903">qe aprés lui chevauche Baligant.</l>
                <l xml:id="d001l5179" n="4904">Li Saracin erent ja venu tant;</l>
                <l xml:id="d001l5180" n="4905">devant Karllon vont l'avangarde prenant.</l>
                <l xml:id="d001l5181" n="4906">A tant es vos un Saracin pongnant;</l>
                <l xml:id="d001l5182" n="4907">devant lo roi en vint esperonant.</l>
                <l xml:id="d001l5183" n="4908">Nel salua, ainz dist par maltalant:</l>
                <l xml:id="d001l5184" n="4909">"Diva, fels rois, vois t'en tu donc fuiant?</l>
                <l xml:id="d001l5185" n="4910">Jamais en France n'osras sermon ne chant.</l>
                <l xml:id="d001l5186" n="4911">Tu as perdu Oliver et Rollant,</l>
                <l xml:id="d001l5187" n="4912">les doze pers qi t'estoient garant.</l>
                <l xml:id="d001l5188" n="4913">Il n'a paien jusq'en Inde la grant</l>
                <l xml:id="d001l5189" n="4914">ne desq'a Meqe ne dusq'a Garillant,</l>
                <l xml:id="d001l5190" n="4915">ne un ne altre qe arme soit portant,</l>
                <l xml:id="d001l5191" n="4916">n'i soit venuz a esperon brochant.</l>
                <l xml:id="d001l5192" n="4917">De toi oncire sunt forment desirant."</l>
                <l xml:id="d001l5193" n="4918">Quant l'oï Karles, si mua son talant.</l>
                <l xml:id="d001l5194" n="4919">A voiz escrie, mot a le cuer joiant:</l>
                <l xml:id="d001l5195" n="4920">"Mar i entrerent li gloton mescreant!</l>
                <l xml:id="d001l5196" n="4921">Anqi avront un eschac isi grant,</l>
                <l xml:id="d001l5197" n="4922">nus rois en terre n'ot onqes si vaillant.</l>
                <l xml:id="d001l5198" n="4923">Or tost as armes, chevalier et serjant!</l>
                <l xml:id="d001l5199" n="4924">Alez encontre, n'alez pas demorant!</l>
                <l xml:id="d001l5200" n="4925">Nen i ait un coart ni esmaiant!</l>
                <l xml:id="d001l5201" n="4926">Qi ci mosra, loier en ara grant:</l>
                <l xml:id="d001l5202" n="4927">o les apostres sera toz jorz manant."</l>
                <lb/>
                <lb/>
                <p xml:id="d001l5203" style="font-weight:bold" n="">CCLXXVI</p>
                <lb/>
                <l xml:id="d001l5204" n="4928">Li enperere s'adobe sanz tardançe.</l>
                <l xml:id="d001l5205" n="4929">Il vest l'osberc, lace la conoissance;</l>
                <l xml:id="d001l5206" n="4930">en son chief lace un eume de Valance;</l>
                <l xml:id="d001l5207" n="4931">escu au col, en son puig tint la lance</l>
                <l xml:id="d001l5208" n="4932">e ceist Joiose qi fist mainte pesance</l>
                <l xml:id="d001l5209" n="4933">as Tur de Cople et a ces de Briance.</l>
                <l xml:id="d001l5210" n="4934">N'ot tel espee deci qe en Provance.</l>
                <l xml:id="d001l5211" n="4935">Devant paien fist de l'arme sevrace.</l>
                <l xml:id="d001l5212" n="4936">Cel jor dormi Mahons sanz falance;</l>
                <l xml:id="d001l5213" n="4937">trop soulement se misent en balance.</l>
                <l xml:id="d001l5214" n="4938">Entre François, qi grant honor avance,</l>
                <l xml:id="d001l5215" n="4939">Karles monta, qi fu en grant esrance,</l>
                <l xml:id="d001l5216" n="4940">sor un destrier qi ot la crope blance.</l>
                <l xml:id="d001l5217" n="4941">Fist un eslais dont il fu grant parlance.</l>
                <l xml:id="d001l5218" n="4942">Quant il l'ot fait, si parla en oiance;</l>
                <l xml:id="d001l5219" n="4943">a voiz escrie au barnage de France:</l>
                <l xml:id="d001l5220" n="4944">"Alonz encontre, par mot voire creance!"</l>
                <l xml:id="d001l5221" n="4945">Dïent François: "Ci a bone atendance.</l>
                <l xml:id="d001l5222" n="4946">En tel seignor doit hon avoir fiance!"</l>
                <lb/>
                <lb/>
                <p xml:id="d001l5223" style="font-weight:bold" n="">CCLXXVII</p>
                <lb/>
                <l xml:id="d001l5224" n="4947">Par toz les cans descendent li François;</l>
                <l xml:id="d001l5225" n="4948">plus de cent mille s'en adobent manois;</l>
                <l xml:id="d001l5226" n="4949">garnimentz ont blois et baucenz et noirs,</l>
                <l xml:id="d001l5227" n="4950">chevaus coranz a sorselles d'orfrois,</l>
                <l xml:id="d001l5228" n="4951">escuz vermols, haubers de Plentinois;</l>
                <l xml:id="d001l5229" n="4952">espees ceignent a bon bras vïenois.</l>
                <l xml:id="d001l5230" n="4953">De plene terre saillent sor morois,</l>
                <l xml:id="d001l5231" n="4954">es roides lances les confenons desplois.</l>
                <l xml:id="d001l5232" n="4955">Contre solel reluisent li plus frois.</l>
                <l xml:id="d001l5233" n="4956">"Deus, ce dist Karles, qi sor toz as poois,</l>
                <l xml:id="d001l5234" n="4957">bien est seürs qi de tel gent est rois.</l>
                <l xml:id="d001l5235" n="4958">Seinte Marie, essaucez lui nos lois!</l>
                <l xml:id="d001l5236" n="4959">Lai moi vengier Oliver le cortois,</l>
                <l xml:id="d001l5237" n="4960">Rollant le preu et mes autres Franzois.</l>
                <l xml:id="d001l5238" n="4961">Se je nes venge, je vesrai un mois.</l>
                <l xml:id="d001l5239" n="4962">Meus amerai destruire ces Irois</l>
                <l xml:id="d001l5240" n="4963">q'en douce France boivre vin orlenois."</l>
                <lb/>
                <lb/>
                <p xml:id="d001l5241" style="font-weight:bold" n="">CCLXXVIII</p>
                <lb/>
                <l xml:id="d001l5242" n="4964">Carllemene apele Rabel et Guinemanz,</l>
                <l xml:id="d001l5243" n="4965">et dist li rois: "Baron, venez avant!</l>
                <l xml:id="d001l5244" n="4966">Pe amistié et par bien vos comant,</l>
                <l xml:id="d001l5245" n="4967">soiez en leu Oliver et Rollant.</l>
                <l xml:id="d001l5246" n="4968">L'uns port l'espee et l'autre l'olifant,</l>
                <l xml:id="d001l5247" n="4969">si chevauchez al primer chef devant,</l>
                <l xml:id="d001l5248" n="4970">ensanble o vos vint preisant,</l>
                <l xml:id="d001l5249" n="4971">tuit baceler et nobile conquerant,</l>
                <l xml:id="d001l5250" n="4972">et aprés vos en ira autretant</l>
                <l xml:id="d001l5251" n="4973">qi avant aus iront tot detrazant,</l>
                <l xml:id="d001l5252" n="4974">sis guiera dan Richer le Normant.</l>
                <l xml:id="d001l5253" n="4975">Ceste bataille n'ira pas cohardant.</l>
                <l xml:id="d001l5254" n="4976">Ogier et Naymes, en qi je me fi tant,</l>
                <l xml:id="d001l5255" n="4977">feront la terce, car preu sunt et vaillant."</l>
                <l xml:id="d001l5256" n="4978">Ses autres genz va mot bien ordenant;</l>
                <l xml:id="d001l5257" n="4979">se trovent ou, bataille feront grant.</l>
                <l xml:id="d001l5258" n="4980">Nostre François en ont mot grant talant;</l>
                <l xml:id="d001l5259" n="4981">de la bataille sunt forment desirant;</l>
                <l xml:id="d001l5260" n="4982">vengier voldroient Oliver et Rollant</l>
                <l xml:id="d001l5261" n="4983">e l'arcivesqe qis aloit semonant,</l>
                <l xml:id="d001l5262" n="4984">les doze pers q'il laisserent gisant</l>
                <l xml:id="d001l5263" n="4985">en Rencivals quant il furent passant.</l>
                <lb/>
                <lb/>
                <p xml:id="d001l5264" style="font-weight:bold" n="">CCLXXIX</p>
                <lb/>
                <l xml:id="d001l5265" n="4986">Charlles li maignes o la hardie chere</l>
                <l xml:id="d001l5266" n="4987">fu en Espeigne sor la gent pautonere</l>
                <l xml:id="d001l5267" n="4988">e cent mil homes ot o lui par proisere,</l>
                <l xml:id="d001l5268" n="4989">de ceaus de France et de ceaus de Baivere.</l>
                <l xml:id="d001l5269" n="4990">Le jor i ot meine riche banere,</l>
                <l xml:id="d001l5270" n="4991">meint confenon vermeil come rosere,</l>
                <l xml:id="d001l5271" n="4992">e meinte lance de fresne tote entere,</l>
                <l xml:id="d001l5272" n="4993">e meint osberc, meinte targe doplere,</l>
                <l xml:id="d001l5273" n="4994">maint bon ceval, meinte riche cropiere</l>
                <l xml:id="d001l5274" n="4995">d'acer treslice deci c'a l'estrivere.</l>
                <l xml:id="d001l5275" n="4996">E Baligans chevauche a mot grant enpere;</l>
                <l xml:id="d001l5276" n="4997">de quinze lieues veoit la poudrere.</l>
                <l xml:id="d001l5277" n="4998">Les oz s'aprosment, n'i a mestier priere.</l>
                <l xml:id="d001l5278" n="4999">Ainz q'il departent, i avra meinte biere.</l>
                <lb/>
                <lb/>
                <p xml:id="d001l5279" style="font-weight:bold" n="">CCLXXX</p>
                <lb/>
                <l xml:id="d001l5280" n="5000">Charlle li rois trois batailles a jostees.</l>
                <l xml:id="d001l5281" n="5001">Per combatre sunt bien richement atornees</l>
                <l xml:id="d001l5282" n="5002">d'osberc et d'eume et de broignes safrees,</l>
                <l xml:id="d001l5283" n="5003">d'escuz vermeus, de lances peiturees.</l>
                <l xml:id="d001l5284" n="5004">Les set escheles ne sunt pas obliees:</l>
                <l xml:id="d001l5285" n="5005">Namon comande qe soient devisees.</l>
                <l xml:id="d001l5286" n="5006">"Volenters, sire, ja n'erent trestornees.</l>
                <l xml:id="d001l5287" n="5007">Trois en avez richement ordenees;</l>
                <l xml:id="d001l5288" n="5008">ja vos seront ci les autres nomees.</l>
                <l xml:id="d001l5289" n="5009">Faisons la quarte d'une gent desfaees;</l>
                <l xml:id="d001l5290" n="5010">d'outre les monz les avez amenees;</l>
                <l xml:id="d001l5291" n="5011">Alemant sunt, si ont les barbes lees.</l>
                <l xml:id="d001l5292" n="5012">Tuit sunt locu, s'unt grans paus ont afublees.</l>
                <l xml:id="d001l5293" n="5013">Cil fesront bien de lor trenchant espees;</l>
                <l xml:id="d001l5294" n="5014">deci as elz seront ensangletees.</l>
                <l xml:id="d001l5295" n="5015">Encui prenont paien tante colees,</l>
                <l xml:id="d001l5296" n="5016">a duel moront par cez amples valees."</l>
                <lb/>
                <lb/>
                <p xml:id="d001l5297" style="font-weight:bold" n="">CCLXXXI</p>
                <lb/>
                <l xml:id="d001l5298" n="5017">Naymes li dus apelle Joserant:</l>
                <l xml:id="d001l5299" n="5018">"Traiez vos ça, si orrez mon talant.</l>
                <l xml:id="d001l5300" n="5019">La quarte eschelle forniront li Normant;</l>
                <l xml:id="d001l5301" n="5020">fïer s'i puet l'enperere puissant;</l>
                <l xml:id="d001l5302" n="5021">vint mile sunt, ardi et combatant;</l>
                <l xml:id="d001l5303" n="5022">ja por morir n'en ira uns fuiant;</l>
                <l xml:id="d001l5304" n="5023">mot sunt prodome et vasal conquerant.</l>
                <l xml:id="d001l5305" n="5024">Li sire d'eus va toz jor deffendant.</l>
                <l xml:id="d001l5306" n="5025">Ja ne venra en estor si passant</l>
                <l xml:id="d001l5307" n="5026">ne s'en vost outre, qi q'en plor ne qi chant.</l>
                <l xml:id="d001l5308" n="5027">Iceste eschille n'ira pas cohardant;</l>
                <l xml:id="d001l5309" n="5028">fier t'i puez com pere en son enfant!"</l>
                <l xml:id="d001l5310" n="5029">Ce dist la geste, sel trove l'on lisant:</l>
                <l xml:id="d001l5311" n="5030">ne fu tel genz des le tens Moïsant.</l>
                <l xml:id="d001l5312" n="5031">Nostre chançons va toz tens amendans;</l>
                <l xml:id="d001l5313" n="5032">jamais joclere de meillor ne vos chant.</l>
                <lb/>
                <lb/>
                <p xml:id="d001l5314" style="font-weight:bold" n="">CCLXXXII</p>
                <lb/>
                <l xml:id="d001l5315" n="5033">La siste eschelle ont faite de Bretons.</l>
                <l xml:id="d001l5316" n="5034">Trente mil sunt, forz et fier as archons.</l>
                <l xml:id="d001l5317" n="5035">Es roides lances ferment les confenons.</l>
                <l xml:id="d001l5318" n="5036">Escuz ont painz de diverses façons;</l>
                <l xml:id="d001l5319" n="5037">de lonz reluist li teinz et li blasons.</l>
                <l xml:id="d001l5320" n="5038">Odes est lor sire; pere fu Salemons.</l>
                <l xml:id="d001l5321" n="5039">Humais amende por voir nostre chançons.</l>
                <l xml:id="d001l5322" n="5040">Puis qe Jesus suscita Lazarons -</l>
                <l xml:id="d001l5323" n="5041">ce trovent clerc e livre de sermons -</l>
                <l xml:id="d001l5324" n="5042">ne vos fu dite plus veraie chançons.</l>
                <lb/>
                <lb/>
                <p xml:id="d001l5325" style="font-weight:bold" n="">CCLXXXIII</p>
                <lb/>
                <l xml:id="d001l5326" n="5043">Li rois de France se hasta durement.</l>
                <l xml:id="d001l5327" n="5044">De set eschelles a ordené ses genz:</l>
                <l xml:id="d001l5328" n="5045">l'otisme eschelle fera a son talent.</l>
                <l xml:id="d001l5329" n="5046">Naymon apele tost et hastivement:</l>
                <l xml:id="d001l5330" n="5047">"De cels d'Alvergne me ferez un present</l>
                <l xml:id="d001l5331" n="5048">a Baligant, qe li cors Deu crevent!</l>
                <l xml:id="d001l5332" n="5049">Bien vengeront Rollant, mien escïent,</l>
                <l xml:id="d001l5333" n="5050">et Oliver a l'aduré talent,</l>
                <l xml:id="d001l5334" n="5051">les doze pers dont ai le cuer dolent.</l>
                <l xml:id="d001l5335" n="5052">Cil m'en achat hui cest jor venjament</l>
                <l xml:id="d001l5336" n="5053">qi companssa el ciel lo firmament</l>
                <l xml:id="d001l5337" n="5054">et as apostres dona confortament</l>
                <l xml:id="d001l5338" n="5055">quant au terz jor leva del monument!</l>
                <l xml:id="d001l5339" n="5056">Ce est Joçainne et Josué de Clarvent:</l>
                <l xml:id="d001l5340" n="5057">iceste eschile menrez vos bellement</l>
                <l xml:id="d001l5341" n="5058">sor cele gent qi ne croient noient</l>
                <l xml:id="d001l5342" n="5059">qe Deus eüst por nos batizement."</l>
                <l xml:id="d001l5343" n="5060">Karles les seigne de Deu omnipotent.</l>
                <lb/>
                <lb/>
                <p xml:id="d001l5344" style="font-weight:bold" n="">CCLXXXIV</p>
                <lb/>
                <l xml:id="d001l5345" n="5061">Aprés la seme ont l'oitisme bastie,</l>
                <l xml:id="d001l5346" n="5062">de ceaus de France, de Frise la garnie.</l>
                <l xml:id="d001l5347" n="5063">Chevalier sunt de mot grant seignorie.</l>
                <l xml:id="d001l5348" n="5064">Quarante mille en ont en lor bailie.</l>
                <l xml:id="d001l5349" n="5065">Ja devers aus n'ert batalle guerpie!</l>
                <l xml:id="d001l5350" n="5066">Ce dist li rois: "Cist ne targeront mie...</l>
                <l xml:id="d001l5351" n="5067">ne q'il eüst por nos et mort et vie.</l>
                <l xml:id="d001l5352" n="5068">ne s'aünbrast en la Virge Marie.</l>
                <l xml:id="d001l5353" n="5069">Entre Ranbalt et Nemon de Galie</l>
                <l xml:id="d001l5354" n="5070">les conduiront par grant chivalerie.</l>
                <l xml:id="d001l5355" n="5071">Encui venrez batalle ben fornie.</l>
                <l xml:id="d001l5356" n="5072">Deci qe Meqe, en la mahomerie,</l>
                <l xml:id="d001l5357" n="5073">en ploreront li Turc d'Esclavonie</l>
                <l xml:id="d001l5358" n="5074">quant en aront voire novelle oïe."</l>
                <lb/>
                <lb/>
                <p xml:id="d001l5359" style="font-weight:bold" n="">CCLXXXV</p>
                <lb/>
                <l xml:id="d001l5360" n="5075">Entre Naymon et Joseran de Logne</l>
                <l xml:id="d001l5361" n="5076">la nueme eschele ont faite, sanz menzoigne,</l>
                <l xml:id="d001l5362" n="5077">o trente mille chevalier de Sansoigne.</l>
                <l xml:id="d001l5363" n="5078">Iront o Karle en icele besoigne.</l>
                <l xml:id="d001l5364" n="5079">N'i a celui qi n'ait escu o broigne</l>
                <l xml:id="d001l5365" n="5080">e bone espee de l'ovre de Cologne.</l>
                <l xml:id="d001l5366" n="5081">A plen s'adobent; or n'i a nulle aloigne;</l>
                <l xml:id="d001l5367" n="5082">desirant sunt d'aler en la besoigne</l>
                <l xml:id="d001l5368" n="5083">sor Baligant, qe Deus otroit vergoigne!</l>
                <l xml:id="d001l5369" n="5084">Lors i vint Karles sor le vair de Boloigne</l>
                <l xml:id="d001l5370" n="5085">si'n apela Girant de Terascoigne.</l>
                <l xml:id="d001l5371" n="5086">Cil ert proudon, n'i valoit meins d'un mogne.</l>
                <l xml:id="d001l5372" n="5087">"Conduisez cez, gardez n'i ait ensoine,</l>
                <l xml:id="d001l5373" n="5088">si ira o vos li dus Terris d'Argoigne."</l>
                <lb/>
                <lb/>
                <p xml:id="d001l5374" style="font-weight:bold" n="">CCLXXXVI</p>
                <lb/>
                <l xml:id="d001l5375" n="5089">La disme eschelle ert des baron de France.</l>
                <l xml:id="d001l5376" n="5090">Vint millers sunt, a une conoisance;</l>
                <l xml:id="d001l5377" n="5091">cors ont ben fait et fiere contenance,</l>
                <l xml:id="d001l5378" n="5092">les ches floriz, meinte barbe ot blance,</l>
                <l xml:id="d001l5379" n="5093">haubers vestuz de l'ovre de Maiance,</l>
                <l xml:id="d001l5380" n="5094">espees ceintes ou ont grant fiance,</l>
                <l xml:id="d001l5381" n="5095">espiez forbiz, li fer sunt de Durance.</l>
                <l xml:id="d001l5382" n="5096">Lor s'arment tuit par mot grant aïrance;</l>
                <l xml:id="d001l5383" n="5097">es chevals montent, n'i ot plus tarjance.</l>
                <l xml:id="d001l5384" n="5098">Cil mostreront sor paiens lor puisance.</l>
                <l xml:id="d001l5385" n="5099">"Monjoie!" escrïent; chascuns forment s'avance.</l>
                <l xml:id="d001l5386" n="5100">De la balle ont mot grant desirance.</l>
                <l xml:id="d001l5387" n="5101">Encui prendont paien male fermance,</l>
                <l xml:id="d001l5388" n="5102">e Baligans ert mis en tel balance</l>
                <l xml:id="d001l5389" n="5103">q'il maldira Mahon et sa creance.</l>
                <lb/>
                <lb/>
                <p xml:id="d001l5390" style="font-weight:bold" n="">CCLXXXVII</p>
                <lb/>
                <l xml:id="d001l5391" n="5104">Li enperere de son cheval descent;</l>
                <l xml:id="d001l5392" n="5105">sor l'erbe vert s'est cochez esrament;</l>
                <l xml:id="d001l5393" n="5106">torna son vis tot droit vers orïent.</l>
                <l xml:id="d001l5394" n="5107">Recleme Deu mot escordablement:</l>
                <l xml:id="d001l5395" n="5108">"Voire Paterne, hui cest jor me defent</l>
                <l xml:id="d001l5396" n="5109">qi garesis Jonas tot voirement</l>
                <l xml:id="d001l5397" n="5110">de la balene cil del mortel torment</l>
                <l xml:id="d001l5398" n="5111">qil transgloti, jel sai a escïent;</l>
                <l xml:id="d001l5399" n="5112">tres jor i fu, se la letre ne ment.</l>
                <l xml:id="d001l5400" n="5113">Tu l'en getas, Sire, tot sauvement;</l>
                <l xml:id="d001l5401" n="5114">il s'en issi par lor comandement.</l>
                <l xml:id="d001l5402" n="5115">Et espargnas lo roi de Bonivent</l>
                <l xml:id="d001l5403" n="5116">et sa cité et trestote sa gent,</l>
                <l xml:id="d001l5404" n="5117">et Danïel del lion al grant dent.</l>
                <l xml:id="d001l5405" n="5118">Les trois enfanz garis del feu ardent.</l>
                <l xml:id="d001l5406" n="5119">La toie amors ne soit hui en present!</l>
                <l xml:id="d001l5407" n="5120">Per ta merci, se toi plast, me consent</l>
                <l xml:id="d001l5408" n="5121">qe mon neveo puisse venger, Rollent,</l>
                <l xml:id="d001l5409" n="5122">et Oliver dont ai le cuer dolent!"</l>
                <l xml:id="d001l5410" n="5123">Lors se dreça li rois cui Frace apent.</l>
                <l xml:id="d001l5411" n="5124">Siegne son chief de Deu omnipotent.</l>
                <l xml:id="d001l5412" n="5125">Monte li rois par grant aïrement</l>
                <l xml:id="d001l5413" n="5126">sor un cheval qi de corre n'est lent.</l>
                <l xml:id="d001l5414" n="5127">L'ester li tint Nemes par bon talent;</l>
                <l xml:id="d001l5415" n="5128">prist son escu et sa lance ensement.</l>
                <l xml:id="d001l5416" n="5129">Gent ot le cors, cler vis et fier talent.</l>
                <l xml:id="d001l5417" n="5130">E puis chevauche mult orgoillosement.</l>
                <l xml:id="d001l5418" n="5131">Sonent cil grasle et cil cor durement;</l>
                <l xml:id="d001l5419" n="5132">grant fu la noisse et l'esclartissement.</l>
                <l xml:id="d001l5420" n="5133">Paient l'oïrent, cui li cors Deu crevent!</l>
                <l xml:id="d001l5421" n="5134">Dist l'uns a l'autre: "C'est nostre jugement:</l>
                <l xml:id="d001l5422" n="5135">Karles vient ci o trestote sa gent!"</l>
                <lb/>
                <lb/>
                <p xml:id="d001l5423" style="font-weight:bold" n="">CCLXXXVIII</p>
                <lb/>
                <l xml:id="d001l5424" n="5136">Li rois de France ne se velt plus targer.</l>
                <l xml:id="d001l5425" n="5137">Bien fu armez, cors ot grant et legier.</l>
                <l xml:id="d001l5426" n="5138">Mot fu preudon, si ot visage fier.</l>
                <l xml:id="d001l5427" n="5139">Par la ventaille fait les cordals sachier</l>
                <l xml:id="d001l5428" n="5140">de sa grant barbe, qe il ot fait trecer.</l>
                <l xml:id="d001l5429" n="5141">Autretel firent des autres set meiller;</l>
                <l xml:id="d001l5430" n="5142">meus s'en conoissent Alemant et Baiver.</l>
                <l xml:id="d001l5431" n="5143">Li rois chevauche, q'il ne se volt targer.</l>
                <l xml:id="d001l5432" n="5144">La veïssez tant paissons esrager,</l>
                <l xml:id="d001l5433" n="5145">tant paveillons, tantes tentes ploier,</l>
                <l xml:id="d001l5434" n="5146">et tant aucube et trosser et cherger.</l>
                <l xml:id="d001l5435" n="5147">D'un val issi li rois et si princer;</l>
                <l xml:id="d001l5436" n="5148">mot ot grant duel, ne fait a merveiller;</l>
                <l xml:id="d001l5437" n="5149">trop a perdu, n'i ot nul recovrer.</l>
                <l xml:id="d001l5438" n="5150">Desiranz est de son neveu venger</l>
                <l xml:id="d001l5439" n="5151">plus qe n'est dame de son ami baisser.</l>
                <l xml:id="d001l5440" n="5152">Passent meint tertre et passent meint rocher;</l>
                <l xml:id="d001l5441" n="5153">passent les porz, chascuns sor son destrier,</l>
                <l xml:id="d001l5442" n="5154">et meint destroit qi tot furent plaisser.</l>
                <l xml:id="d001l5443" n="5155">En un plein vindrent Franzois, li bon guesrer.</l>
                <l xml:id="d001l5444" n="5156">La veïssez mainte tente drecer,</l>
                <l xml:id="d001l5445" n="5157">lo tre lo roi a l'aigle d'or sajer.</l>
                <l xml:id="d001l5446" n="5158">De l'ost Charllon torna un latiner:</l>
                <l xml:id="d001l5447" n="5159">Sarazins ert, Deus li doinst encombrier!</l>
                <l xml:id="d001l5448" n="5160">Mist s'a la voie tot un chemin pleigner.</l>
                <l xml:id="d001l5449" n="5161">Quant se fu mis par le plus droit sentier,</l>
                <l xml:id="d001l5450" n="5162">ne s'i tenis en corant un levrer.</l>
                <lb/>
                <lb/>
                <p xml:id="d001l5451" style="font-weight:bold" n="">CCLXXXIX</p>
                <lb/>
                <l xml:id="d001l5452" n="5163">Li Sarazins de l'aler mot s'avance,</l>
                <l xml:id="d001l5453" n="5164">descauz, nus piez, vermeus come garance.</l>
                <l xml:id="d001l5454" n="5165">A Baligan est venuz sanz tardance.</l>
                <l xml:id="d001l5455" n="5166">Il le salue de la soie creance:</l>
                <l xml:id="d001l5456" n="5167">"Mahomet, sire, vos doigne grant puissance!</l>
                <l xml:id="d001l5457" n="5168">Novelles sai, or oiez ma sanblance.</l>
                <l xml:id="d001l5458" n="5169">Sor vos eschape l'enperere de Franche:</l>
                <l xml:id="d001l5459" n="5170">il a passé les destroiz de Bruance;</l>
                <l xml:id="d001l5460" n="5171">en la montaigne sunt lor gré sanz falance.</l>
                <l xml:id="d001l5461" n="5172">Faites armer vos genz por conoisance,</l>
                <l xml:id="d001l5462" n="5173">car la bataille arez vos a fiance.</l>
                <l xml:id="d001l5463" n="5174">Il vient venger son duel et sa pesance."</l>
                <l xml:id="d001l5464" n="5175">Ceste parole mis paiens en esrance;</l>
                <l xml:id="d001l5465" n="5176">al plus hardi en mua la scenblance.</l>
                <lb/>
                <lb/>
                <p xml:id="d001l5466" style="font-weight:bold" n="">CCXC</p>
                <lb/>
                <l xml:id="d001l5467" n="5177">Par tote l'ost font lor grailles soner,</l>
                <l xml:id="d001l5468" n="5178">cors et busines qe l'on ooit si cler.</l>
                <l xml:id="d001l5469" n="5179">Paien s'en tornent por lor cors adober.</l>
                <l xml:id="d001l5470" n="5180">Li amiranz n'i volt plus demorer:</l>
                <l xml:id="d001l5471" n="5181">vest une brogne qi fu faite sor mer,</l>
                <l xml:id="d001l5472" n="5182">puis lace un elme qi mot fist a proiser.</l>
                <l xml:id="d001l5473" n="5183">L'espee ceint dont li poins reluist cler.</l>
                <l xml:id="d001l5474" n="5184">Per son orguel li volst un non trover;</l>
                <l xml:id="d001l5475" n="5185">por la Charllon dont il oï parler,</l>
                <l xml:id="d001l5476" n="5186">la soie fist Preciose apeler;</l>
                <l xml:id="d001l5477" n="5187">ce est s'enseigne en bataille champer.</l>
                <l xml:id="d001l5478" n="5188">Ses chevaliers a toz faiz conreer</l>
                <l xml:id="d001l5479" n="5189">cil lui meïsme, car mot se vel haster.</l>
                <l xml:id="d001l5480" n="5190">A son col pent un fort escu bocler;</l>
                <l xml:id="d001l5481" n="5191">d'or est la bocle et belle a esgarder;</l>
                <l xml:id="d001l5482" n="5192">la guige en fist de paille ben friser.</l>
                <l xml:id="d001l5483" n="5193">Prist son espié q'il apela Mater;</l>
                <l xml:id="d001l5484" n="5194">l'auste fu grosse, ne vos sai deviser,</l>
                <l xml:id="d001l5485" n="5195">car sol le fer ne puet un hom porter.</l>
                <l xml:id="d001l5486" n="5196">El destrer salt, mot se velt aloser;</l>
                <l xml:id="d001l5487" n="5197">l'estrier li tindrent Merguileis et Romer.</l>
                <l xml:id="d001l5488" n="5198">Mot ot gent cors et le viaire cler.</l>
                <l xml:id="d001l5489" n="5199">Deus or vos puis bone chanzon chanter</l>
                <l xml:id="d001l5490" n="5200">d'une bataille qi tant fist a doter.</l>
                <l xml:id="d001l5491" n="5201">Li rois de France ne se velt arester:</l>
                <l xml:id="d001l5492" n="5202">a plen chevauche; avec lui sunt si per.</l>
                <l xml:id="d001l5493" n="5203">Tant sunt venu, por voir le puis conter,</l>
                <l xml:id="d001l5494" n="5204">q'il s'entrevoient as confenons ben cler.</l>
                <l xml:id="d001l5495" n="5205">Nus hom de char nes poïst pas nobrer.</l>
                <l xml:id="d001l5496" n="5206">Je ne croi mie q'il en poissent turner</l>
                <l xml:id="d001l5497" n="5207">q'en soit la perte legere a recovrer.</l>
                <lb/>
                <lb/>
                <p xml:id="d001l5498" style="font-weight:bold" n="">CCXCI</p>
                <lb/>
                <l xml:id="d001l5499" n="5208">Li amiraus resanbla ben baron;</l>
                <l xml:id="d001l5500" n="5209">blanche ot la barbe ausi com un auqeton.</l>
                <l xml:id="d001l5501" n="5210">Nus de sa loi ne fu se sages non</l>
                <l xml:id="d001l5502" n="5211">et en batalles hardi comme lion.</l>
                <l xml:id="d001l5503" n="5212">Ses fius Malprimes ot mot clere façon;</l>
                <l xml:id="d001l5504" n="5213">grant fu et forz, mot sist bien sor l'arzon.</l>
                <l xml:id="d001l5505" n="5214">Dist a son pere: "Chevauchez a bandon!</l>
                <l xml:id="d001l5506" n="5215">Grant poür ai qe ne trussez Karllon."</l>
                <l xml:id="d001l5507" n="5216">Dist Baligans: "Mot est Karles proudon.</l>
                <l xml:id="d001l5508" n="5217">En plusors gestes est de lui grant raison.</l>
                <l xml:id="d001l5509" n="5218">Il n'a or mie de Rollant li baron</l>
                <l xml:id="d001l5510" n="5219">ne d'Oliver, son hardi compeignon.</l>
                <l xml:id="d001l5511" n="5220">Il a perdu Berenger et Athon,</l>
                <l xml:id="d001l5512" n="5221">si a perdu et Ivoire et Ivon.</l>
                <l xml:id="d001l5513" n="5222">Quenq'il poet faire ne pris pas un boton."</l>
                <lb/>
                <lb/>
                <p xml:id="d001l5514" style="font-weight:bold" n="">CCXCII</p>
                <lb/>
                <l xml:id="d001l5515" n="5223">"Baus fius Malprimes, ce li dist Baligant,</l>
                <l xml:id="d001l5516" n="5224">paien ont mort le preu conte Rollant</l>
                <l xml:id="d001l5517" n="5225">et Oliver lo hardi combatant,</l>
                <l xml:id="d001l5518" n="5226">les doze pers qi Karles amoit tant.</l>
                <l xml:id="d001l5519" n="5227">Tot lor esforz ne pris je mie un gant!</l>
                <l xml:id="d001l5520" n="5228">Li enperere est ja ici devant:</l>
                <l xml:id="d001l5521" n="5229">je voi la noisse, si com vont hon disant.</l>
                <l xml:id="d001l5522" n="5230">Dis grant escheles a fautes de sa jant.</l>
                <l xml:id="d001l5523" n="5231">Ce me dist ore uns mens garzons esrant.</l>
                <l xml:id="d001l5524" n="5232">Ben sunt cent mille, qe tuit sunt d'un scemblant,</l>
                <l xml:id="d001l5525" n="5233">tuit bacheler. Preu sunt et conqerant.</l>
                <l xml:id="d001l5526" n="5234">Baus fius Marprimes, forment m'en espoant.</l>
                <l xml:id="d001l5527" n="5235">Grant poor ai por mon Deu Tervigant;</l>
                <l xml:id="d001l5528" n="5236">trestuit li membre m'en vont ja fremisant."</l>
                <l xml:id="d001l5529" n="5237">Ce dist Malprimes: "Mar doterez noiant!</l>
                <l xml:id="d001l5530" n="5238">Demein arez un eschac issi grant,</l>
                <l xml:id="d001l5531" n="5239">ainc Sarazins n'ot onqes tant vaillant.</l>
                <l xml:id="d001l5532" n="5240">De la bataille le primer cop demant."</l>
                <lb/>
                <lb/>
                <p xml:id="d001l5533" style="font-weight:bold" n="">CCXCIII</p>
                <lb/>
                <l xml:id="d001l5534" n="5241">"Baus fius Malprimes, Mahons vos beneïe!</l>
                <l xml:id="d001l5535" n="5242">mult estes proz et sages, sanz folie,</l>
                <l xml:id="d001l5536" n="5243">beaus et cortois, plens de chivalerie.</l>
                <l xml:id="d001l5537" n="5244">Je vos otroi le don de l'envaïe,</l>
                <l xml:id="d001l5538" n="5245">le primer colp de la grant ost banie.</l>
                <l xml:id="d001l5539" n="5246">O vos menrez tant de ma compagnie;</l>
                <l xml:id="d001l5540" n="5247">mar crembrez home qi encor soit en vie!</l>
                <l xml:id="d001l5541" n="5248">O vos ira rois Tullés de Persie</l>
                <l xml:id="d001l5542" n="5249">e Capamor, l'amiralt de Lerie.</l>
                <l xml:id="d001l5543" n="5250">L'orguel Karllon a la barbe florie</l>
                <l xml:id="d001l5544" n="5251">amatirez ainz l'ore de complie.</l>
                <l xml:id="d001l5545" n="5252">Et l'olifant qi a si grant bondie,</l>
                <l xml:id="d001l5546" n="5253">qe Karles ot en la söe bailie,</l>
                <l xml:id="d001l5547" n="5254">conqerez vos, Mahomez le vus otrie!</l>
                <l xml:id="d001l5548" n="5255">Je vus donrai un pan de paienie,</l>
                <l xml:id="d001l5549" n="5256">terre au roi Floire qi tant a seignorie."</l>
                <l xml:id="d001l5550" n="5257">Son destre gant enz en la mein le plie.</l>
                <l xml:id="d001l5551" n="5258">Cil le reçoit et forment le mercie.</l>
                <l xml:id="d001l5552" n="5259">A tel eür l'a iloc recollie</l>
                <l xml:id="d001l5553" n="5260">c'onqes nul jor n'en joï en sa vie.</l>
                <lb/>
                <lb/>
                <p xml:id="d001l5554" style="font-weight:bold" n="">CCXCIV</p>
                <lb/>
                <l xml:id="d001l5555" n="5261">Li amirals chevauche par ses sorz.</l>
                <l xml:id="d001l5556" n="5262">Ses fius le suit, qi mot a grant esforz.</l>
                <l xml:id="d001l5557" n="5263">Li rois Turleus et li rois Capamorz</l>
                <l xml:id="d001l5558" n="5264">granz trente eschilles establissent as porz,</l>
                <l xml:id="d001l5559" n="5265">forz et pleigneres, qi josterent as noz,</l>
                <l xml:id="d001l5560" n="5266">en la menor quinze mil par moz.</l>
                <l xml:id="d001l5561" n="5267">La primere est de cels de Boteroz</l>
                <l xml:id="d001l5562" n="5268">dont Judas fu, qi fel estoit et oz,</l>
                <l xml:id="d001l5563" n="5269">qi Deu vendi. Mot fu musarz et soz.</l>
                <l xml:id="d001l5564" n="5270">Et l'autre aprés de Mont Nigre les Torz,</l>
                <l xml:id="d001l5565" n="5271">qi les eschines orent par mi les dos.</l>
                <l xml:id="d001l5566" n="5272">Grondissant vont come porcel et nos.</l>
                <l xml:id="d001l5567" n="5273">Et la terce est de Nubles et de Bloz</l>
                <l xml:id="d001l5568" n="5274">et la quarte est d'Escoz et d'Esclavoz;</l>
                <l xml:id="d001l5569" n="5275">la quintë est des Saraçins de Goz</l>
                <l xml:id="d001l5570" n="5276">et la siste est de cez Ermines forz.</l>
                <l xml:id="d001l5571" n="5277">Bone est la seme de cels de Ificoz,</l>
                <l xml:id="d001l5572" n="5278">l'uitine d'Anage et la nueme d'Enoz,</l>
                <l xml:id="d001l5573" n="5279">et la disme est de Bailë et de Gloz:</l>
                <l xml:id="d001l5574" n="5280">c'est une gent ja ne fuira por oz,</l>
                <l xml:id="d001l5575" n="5281">anz esseront et detrencé et morz.</l>
                <l xml:id="d001l5576" n="5282">Li amiras en a juré ses sorz,</l>
                <l xml:id="d001l5577" n="5283">de Mahomet les vertuz et les moz:</l>
                <l xml:id="d001l5578" n="5284">"Calle de France chevauche sotz.</l>
                <l xml:id="d001l5579" n="5285">Se il m'atent et moi et mon esforz,</l>
                <l xml:id="d001l5580" n="5286">jamais si home n'aront par lui conforz."</l>
                <lb/>
                <lb/>
                <p xml:id="d001l5581" style="font-weight:bold" n="">CCXCV</p>
                <lb/>
                <l xml:id="d001l5582" n="5287">Grant dis eschilles establirent as pres.</l>
                <l xml:id="d001l5583" n="5288">La primiere est des Orqenois irés;</l>
                <l xml:id="d001l5584" n="5289">la seconde des Solteins et des Comés;</l>
                <l xml:id="d001l5585" n="5290">la terce est des Proparté divers;</l>
                <l xml:id="d001l5586" n="5291">la quarte est d'Orvalois les engrés</l>
                <l xml:id="d001l5587" n="5292">et la quinte est de la gent Samüés;</l>
                <l xml:id="d001l5588" n="5293">la siste eschelle est au roi de Rohés;</l>
                <l xml:id="d001l5589" n="5294">et la seme est au roi de Mont Pantés;</l>
                <l xml:id="d001l5590" n="5295">l'uime d'Orbrise, la nueme d'Esclavés;</l>
                <l xml:id="d001l5591" n="5296">et la disme est d'Olchan des desers.</l>
                <l xml:id="d001l5592" n="5297">C'est une gent qi est pire qe sers;</l>
                <l xml:id="d001l5593" n="5298">de plus felons n'orrez parler jamés;</l>
                <l xml:id="d001l5594" n="5299">durs ont les cuirs autresi comme fers;</l>
                <l xml:id="d001l5595" n="5300">ja n'aront sog ne d'escu ne d'osbers;</l>
                <l xml:id="d001l5596" n="5301">en la batalle sunt felon et engrés.</l>
                <l xml:id="d001l5597" n="5302">Cil les maudie qi dona Moïsés</l>
                <l xml:id="d001l5598" n="5303">la seinte loi dont nos tenons la pes!</l>
                <lb/>
                <lb/>
                <p xml:id="d001l5599" style="font-weight:bold" n="">CCXCVI</p>
                <lb/>
                <l xml:id="d001l5600" n="5304">Baligans fu de grant esforcement;</l>
                <l xml:id="d001l5601" n="5305">mot ot o lui paiens estragement.</l>
                <l xml:id="d001l5602" n="5306">Dis grant eschilles a stabli esrament:</l>
                <l xml:id="d001l5603" n="5307">la primere est d'une hardie gent;</l>
                <l xml:id="d001l5604" n="5308">il sunt jaiant de Val Proissie la grent;</l>
                <l xml:id="d001l5605" n="5309">l'autre de Huns, la terce de Hugrent;</l>
                <l xml:id="d001l5606" n="5310">et la quarte est d'Albanie et de Kent</l>
                <l xml:id="d001l5607" n="5311">et la quinte est de cels de Val Bruient;</l>
                <l xml:id="d001l5608" n="5312">et la siste est de Marmoise et d'Aiglent</l>
                <l xml:id="d001l5609" n="5313">et la seme est des Nors d'otre orïent,</l>
                <l xml:id="d001l5610" n="5314">l'uime d'Erabe, la nueme d'Abilent.</l>
                <l xml:id="d001l5611" n="5315">C'est une terre o solauz ne s'estent,</l>
                <l xml:id="d001l5612" n="5316">ne Deu ne croient, lo Paire omnipotent,</l>
                <l xml:id="d001l5613" n="5317">ne pas ne qident qe il aümbrement</l>
                <l xml:id="d001l5614" n="5318">puis eis a enfer por sauver bone gent.</l>
                <l xml:id="d001l5615" n="5319">Li amiraus chevauche lïement</l>
                <l xml:id="d001l5616" n="5320">o tot cent mille - qe li cors Deu crevent! -</l>
                <l xml:id="d001l5617" n="5321">contre Charllon qi el mot les atent.</l>
                <l xml:id="d001l5618" n="5322">Cil cor bondisent et menu et sovent.</l>
                <l xml:id="d001l5619" n="5323">Les oz s'aprosment, n'i a demorement.</l>
                <l xml:id="d001l5620" n="5324">Ne remandra, se la geste ne ment,</l>
                <l xml:id="d001l5621" n="5325">qe cent mil homes ne soient ainz sanglent.</l>
                <lb/>
                <lb/>
                <p xml:id="d001l5622" style="font-weight:bold" n="">CCXCVII</p>
                <lb/>
                <l xml:id="d001l5623" n="5326">Baligans fu de mot fiere raison;</l>
                <l xml:id="d001l5624" n="5327">mot par fu beaus et de clere façon.</l>
                <l xml:id="d001l5625" n="5328">Dedevant soi fait porter un dragon</l>
                <l xml:id="d001l5626" n="5329">e l'estendart Tervagan et Mahon</l>
                <l xml:id="d001l5627" n="5330">et une image d'Apolin le felon</l>
                <l xml:id="d001l5628" n="5331">Trente chamels chevauchent environ.</l>
                <l xml:id="d001l5629" n="5332">Mot autement escrie en son sermon:</l>
                <l xml:id="d001l5630" n="5333">"Qi par nos deus velt avor garison,</l>
                <l xml:id="d001l5631" n="5334">il prit et serve par grant afliccion.</l>
                <l xml:id="d001l5632" n="5335">Hui en mosront vint mil en cel sablon.</l>
                <l xml:id="d001l5633" n="5336">Li nostres deus soit garant a Karllon!</l>
                <l xml:id="d001l5634" n="5337">Ceste bataille fu voee en son non."</l>
                <lb/>
                <lb/>
                <p xml:id="d001l5635" style="font-weight:bold" n="">CCXCVIII</p>
                <lb/>
                <l xml:id="d001l5636" n="5338">Li amiraus fu mot de grant savoir;</l>
                <l xml:id="d001l5637" n="5339">deus rois apele et son fil qi'st son oir.</l>
                <l xml:id="d001l5638" n="5340">Dist Baligans: "Chevauchez a pooir</l>
                <l xml:id="d001l5639" n="5341">et mes compaignes guiez par grant savoir,</l>
                <l xml:id="d001l5640" n="5342">mais des mellors retendrai jo les pooir,</l>
                <l xml:id="d001l5641" n="5343">trois grant eschilles qi feront lor pooir.</l>
                <l xml:id="d001l5642" n="5344">L'une ert de Turs et l'autre ert d'Ormanois,</l>
                <l xml:id="d001l5643" n="5345">et la terce est des paiens de Brunsoir.</l>
                <l xml:id="d001l5644" n="5346">Li sire d'als ert isdeus et mot noir,</l>
                <l xml:id="d001l5645" n="5347">cil d'Ocean qi ne crent mal espoir.</l>
                <l xml:id="d001l5646" n="5348">Cil josteront anzois demein a soir</l>
                <l xml:id="d001l5647" n="5349">a l'ost Karllon, qi est venuz ardoir</l>
                <l xml:id="d001l5648" n="5350">tote ma terre, ce qide ben por voir."</l>
                <lb/>
                <lb/>
                <p xml:id="d001l5649" style="font-weight:bold" n="">CCXCIX</p>
                <lb/>
                <l xml:id="d001l5650" n="5351">Grant sunt les oz de la paiene gent,</l>
                <l xml:id="d001l5651" n="5352">et Baligant chevauche fierement</l>
                <l xml:id="d001l5652" n="5353">o ses eschelles, mot ordeneement.</l>
                <l xml:id="d001l5653" n="5354">Contre Franzois chevauche ireement.</l>
                <l xml:id="d001l5654" n="5355">"Por Mahomet, ferez i durement!</l>
                <l xml:id="d001l5655" n="5356">Mot sui honi se il ne s'en repent."</l>
                <l xml:id="d001l5656" n="5357">Et Karllemene et sa gent les atent.</l>
                <l xml:id="d001l5657" n="5358">Jel di por voir, se l'estoire ne ment:</l>
                <l xml:id="d001l5658" n="5359">ainz q'il departent i ara meint dolent.</l>
                <l xml:id="d001l5659" n="5360">Pres a pres sunt. Qe Deus ait nostre gent!</l>
                <l xml:id="d001l5660" n="5361">E Baligans s'escrie hautement:</l>
                <l xml:id="d001l5661" n="5362">"Mi Sarazin, chevauchez lïement</l>
                <l xml:id="d001l5662" n="5363">contre Karllon o douce Franche apent!</l>
                <l xml:id="d001l5663" n="5364">Por Mahomet, ferez i durement!</l>
                <l xml:id="d001l5664" n="5365">Mot sui honi se il ne s'en repent.</l>
                <l xml:id="d001l5665" n="5366">M'enseigne port Auberis Fer Talent;</l>
                <l xml:id="d001l5666" n="5367">neiz d'Oliferne, mot a le cuer dolent."</l>
                <l xml:id="d001l5667" n="5368">Cil prist l'enseigne, ne se tarze nïent.</l>
                <l xml:id="d001l5668" n="5369">Paien reclement "Preciose!" sovent;</l>
                <l xml:id="d001l5669" n="5370">desoz chevauchent tot aroteement.</l>
                <l xml:id="d001l5670" n="5371">Meint confenon contre le vent s'estent;</l>
                <l xml:id="d001l5671" n="5372">Franzois les virent, qe Deus gart de torment!</l>
                <l xml:id="d001l5672" n="5373">Dist l'uns a l'autre: "Grant joie nos atent."</l>
                <l xml:id="d001l5673" n="5374">Li rois de France fait soner esrament</l>
                <l xml:id="d001l5674" n="5375">plus de mil grasles, por enhaitier sa gent.</l>
                <l xml:id="d001l5675" n="5376">Contre paiens chevauche fierement.</l>
                <l xml:id="d001l5676" n="5377">Ne remandra, se cil qe dist ne ment,</l>
                <l xml:id="d001l5677" n="5378">liquel qe sout, ne s'en partent dolent.</l>
                <lb/>
                <lb/>
                <p xml:id="d001l5678" style="font-weight:bold" n="">CCC</p>
                <lb/>
                <l xml:id="d001l5679" n="5379">Grant fu la pleigne et large la contree</l>
                <l xml:id="d001l5680" n="5380">e li paien chevauchent la feree.</l>
                <l xml:id="d001l5681" n="5381">Luisent li haume. Mot fu grant l'asanblee</l>
                <l xml:id="d001l5682" n="5382">de Sarazins de cels de Val Troblee:</l>
                <l xml:id="d001l5683" n="5383">cent mille furent en la primere hee.</l>
                <l xml:id="d001l5684" n="5384">La veïssez meinte enseigne levee,</l>
                <l xml:id="d001l5685" n="5385">meint confenon, meinte sele doree.</l>
                <l xml:id="d001l5686" n="5386">Li amirals fu de grant renomee.</l>
                <l xml:id="d001l5687" n="5387">Son frere apelle, Carmilleu de Dorree:</l>
                <l xml:id="d001l5688" n="5388">rois ert de Turre, d'une terre esfree;</l>
                <l xml:id="d001l5689" n="5389">cil tint la terre deci en Val Sevree.</l>
                <l xml:id="d001l5690" n="5390">L'enseigne Karle li a al doi mostree:</l>
                <l xml:id="d001l5691" n="5391">"Vez la l'orguel de France la loee!</l>
                <l xml:id="d001l5692" n="5392">Mot fierement chevauchent par la pree;</l>
                <l xml:id="d001l5693" n="5393">fors des ventalles meinte barbes ot getee</l>
                <l xml:id="d001l5694" n="5394">autresi blanche comme nos sor gelee.</l>
                <l xml:id="d001l5695" n="5395">Meint cop de lance i feront et d'espee.</l>
                <l xml:id="d001l5696" n="5396">Batalle avrons et fort et aduree;</l>
                <l xml:id="d001l5697" n="5397">unqes mais princes ne vit tel aduree."</l>
                <l xml:id="d001l5698" n="5398">Plus c'on ne trait une fleche enpenee</l>
                <l xml:id="d001l5699" n="5399">a Balligant sa compaigne sevree.</l>
                <l xml:id="d001l5700" n="5400">Une raison li a dite et mostree:</l>
                <l xml:id="d001l5701" n="5401">"Venez, paien, car je sui en l'estree!"</l>
                <l xml:id="d001l5702" n="5402">De son espié a la hanste levee;</l>
                <l xml:id="d001l5703" n="5403">contre Karllon a la more tornee;</l>
                <l xml:id="d001l5704" n="5404">ce senefie q'il l'en donra colee.</l>
                <lb/>
                <lb/>
                <p xml:id="d001l5705" style="font-weight:bold" n="">CCCI</p>
                <lb/>
                <l xml:id="d001l5706" n="5405">Charlles li rois, quant il vit l'amiralt</l>
                <l xml:id="d001l5707" n="5406">e le dragon q'il porterent en alt,</l>
                <l xml:id="d001l5708" n="5407">la grant enseigne ou ot peint un girfalt,</l>
                <l xml:id="d001l5709" n="5408">et cels d'Arabe et lé forz de Duralt,</l>
                <l xml:id="d001l5710" n="5409">Karles s'escrie, si fist avant un salt.</l>
                <l xml:id="d001l5711" n="5410">Naymon apele et le ber Clarenbalt:</l>
                <l xml:id="d001l5712" n="5411">"Veez, seignor, pres somes de l'asalut.</l>
                <l xml:id="d001l5713" n="5412">Tote lor lois un seul diner ne valt!</l>
                <l xml:id="d001l5714" n="5413">S'il ont grant gent, dehaiz ait qi en calt!</l>
                <l xml:id="d001l5715" n="5414">Qi or n'i vient, de desor moi s'en alt!"</l>
                <l xml:id="d001l5716" n="5415">Franzois escrïent: "Nus de nos ne vos falt!"</l>
                <lb/>
                <lb/>
                <p xml:id="d001l5717" style="font-weight:bold" n="">CCCII</p>
                <lb/>
                <l xml:id="d001l5718" n="5416">Beaus est li jors et li solaz luisanz;</l>
                <l xml:id="d001l5719" n="5417">li oz sunt beles et les compeignes granz.</l>
                <l xml:id="d001l5720" n="5418">L'eschelle joste al vasal Guinemanz,</l>
                <l xml:id="d001l5721" n="5419">li cons Ranbaus, qi prouz est et vaillanz.</l>
                <l xml:id="d001l5722" n="5420">De l'autre par chevauchot Baliganz,</l>
                <l xml:id="d001l5723" n="5421">enscamble o lui trente mille Persanz.</l>
                <l xml:id="d001l5724" n="5422">Pres sunt de joindre. Deus soit as nos aidanz!</l>
                <l xml:id="d001l5725" n="5423">Laschent les resnes des bons chevaus coranz.</l>
                <l xml:id="d001l5726" n="5424">La veïssez tant confenons pendanz,</l>
                <l xml:id="d001l5727" n="5425">tantes enseignes contre venz baloianz!</l>
                <l xml:id="d001l5728" n="5426">Les chevaus brochent des esperons tranchanz.</l>
                <l xml:id="d001l5729" n="5427">"Monjoie!" escrïent de nos les plus vaillanz,</l>
                <l xml:id="d001l5730" n="5428">ses vont ferir de lor espiez luisanz.</l>
                <lb/>
                <lb/>
                <p xml:id="d001l5731" style="font-weight:bold" n="">CCCIII</p>
                <lb/>
                <l xml:id="d001l5732" n="5429">Li cons Rembauz fu chevaliers hardis;</l>
                <l xml:id="d001l5733" n="5430">sist el cheval c'on apelle Tardis;</l>
                <l xml:id="d001l5734" n="5431">plus pooit cosre par puis et par lairis</l>
                <l xml:id="d001l5735" n="5432">qe li Rollant qi ot nom Valentis.</l>
                <l xml:id="d001l5736" n="5433">En Renchivals fu desoz lui ocis</l>
                <l xml:id="d001l5737" n="5434">et il avec; Karles en fiz pensis</l>
                <l xml:id="d001l5738" n="5435">et douce France en fu povre a toz dis.</l>
                <l xml:id="d001l5739" n="5436">Ranbiaus le broche. Icil li soit aidis</l>
                <l xml:id="d001l5740" n="5437">qi d'enfer a geté les siens amis.</l>
                <l xml:id="d001l5741" n="5438">Fiert en l'escu Turleus, un roi persis;</l>
                <l xml:id="d001l5742" n="5439">l'escu li piece, l'osberc li a malmis;</l>
                <l xml:id="d001l5743" n="5440">l'espié a or enz el cors li a mis,</l>
                <l xml:id="d001l5744" n="5441">qe mort l'abat. Ne li pot faire pis.</l>
                <l xml:id="d001l5745" n="5442">Rambiaus escrie: "Monjoie Saint Donis!</l>
                <l xml:id="d001l5746" n="5443">Ferez, Franzois! Ja n'en ira uns vis!"</l>
                <lb/>
                <lb/>
                <p xml:id="d001l5747" style="font-weight:bold" n="">CCCIV</p>
                <lb/>
                <l xml:id="d001l5748" n="5444">Guinemanz joste a un roi de Leurie;</l>
                <l xml:id="d001l5749" n="5445">fert l'en l'escu o li ors reflanbie.</l>
                <l xml:id="d001l5750" n="5446">Desor la bocle de la targe florie</l>
                <l xml:id="d001l5751" n="5447">li est la broigne ronpue et desartie;</l>
                <l xml:id="d001l5752" n="5448">tote s'enseigne par mi le cors li guie,</l>
                <l xml:id="d001l5753" n="5449">qe mort l'abat, qi q'en plor ne qi rie.</l>
                <l xml:id="d001l5754" n="5450">A icel cop li nostre rois s' escrie:</l>
                <l xml:id="d001l5755" n="5451">"Ferez, baron! Ne vos atargez mie!</l>
                <l xml:id="d001l5756" n="5452">Je ai grant droit, tort a la paienie!</l>
                <l xml:id="d001l5757" n="5453">Il m'ont tolu tant de ma compagnie</l>
                <l xml:id="d001l5758" n="5454">dont douce France est lasse et apovrie!</l>
                <l xml:id="d001l5759" n="5455">Rollant ont mort, mon neveu, par envie,</l>
                <l xml:id="d001l5760" n="5456">et Oliver a la chiere hardie.</l>
                <l xml:id="d001l5761" n="5457">Ce m'a fait Guenes, qe Damedeus maudie!</l>
                <l xml:id="d001l5762" n="5458">Hé, douce France, jamais n'avrez aïe</l>
                <l xml:id="d001l5763" n="5459">des doçe pers qi ont mort recolie!"</l>
                <lb/>
                <lb/>
                <p xml:id="d001l5764" style="font-weight:bold" n="">CCCV</p>
                <lb/>
                <l xml:id="d001l5765" n="5460">Malprimes sist sor un cheval corant;</l>
                <l xml:id="d001l5766" n="5461">sa gent conduit, la presse va ronpant.</l>
                <l xml:id="d001l5767" n="5462">D'ores en altres i va grans cols donant,</l>
                <l xml:id="d001l5768" n="5463">l'un mort sor l'autre par terre trestornant.</l>
                <l xml:id="d001l5769" n="5464">Toz primereins se choche Baligant:</l>
                <l xml:id="d001l5770" n="5465">"Li mien baron, Mahons vos soit garant!</l>
                <l xml:id="d001l5771" n="5466">Vez la mon fil a l'orguellos talant;</l>
                <l xml:id="d001l5772" n="5467">il va Karllon por la presse qerant;</l>
                <l xml:id="d001l5773" n="5468">mot li siet bien li haubers jacerant</l>
                <l xml:id="d001l5774" n="5469">et cil escu et cil eume luisant!</l>
                <l xml:id="d001l5775" n="5470">N'i a François qi ne s'en espoant!</l>
                <l xml:id="d001l5776" n="5471">Mellor vasal ne sai de lui vivant.</l>
                <l xml:id="d001l5777" n="5472">Alez aprés, baron, jel vos commant."</l>
                <l xml:id="d001l5778" n="5473">Dur sunt li cop et li fer sunt trenchant;</l>
                <l xml:id="d001l5779" n="5474">la bataille est merveilouse et pesant;</l>
                <l xml:id="d001l5780" n="5475">ne fu si forte des le tens Moïsant!</l>
                <lb/>
                <lb/>
                <p xml:id="d001l5781" style="font-weight:bold" n="">CCCVI</p>
                <lb/>
                <l xml:id="d001l5782" n="5476">Grant sunt les oz de la gent desliee;</l>
                <l xml:id="d001l5783" n="5477">Baligans joste ses genz et sa masnee;</l>
                <l xml:id="d001l5784" n="5478">n'i a eschelle ne soit bien adrecee;</l>
                <l xml:id="d001l5785" n="5479">Fanc et paien sofrent mot grant haschee.</l>
                <l xml:id="d001l5786" n="5480">Deus! tante lance i ot le jor brisee,</l>
                <l xml:id="d001l5787" n="5481">tant mort gesir dont la terre est jonchee!</l>
                <l xml:id="d001l5788" n="5482">L'erbe del camp, qi ert verte dolgee,</l>
                <l xml:id="d001l5789" n="5483">des sans des Turs estoit envermellee.</l>
                <l xml:id="d001l5790" n="5484">Li amirals escrie a sa masnee:</l>
                <l xml:id="d001l5791" n="5485">"Ferez, baron, sor cele gent changee!</l>
                <l xml:id="d001l5792" n="5486">Se ge puis vencre, ma lois ert esaucee.</l>
                <l xml:id="d001l5793" n="5487">Tote m'amor vos est ci otriee!"</l>
                <lb/>
                <lb/>
                <p xml:id="d001l5794" style="font-weight:bold" n="">CCCVII</p>
                <lb/>
                <l xml:id="d001l5795" n="5488">Li emperere reclama ses Franzois:</l>
                <l xml:id="d001l5796" n="5489">"Qe faites vos, Normanz et Hurepois?</l>
                <l xml:id="d001l5797" n="5490">Mot voi baïe cele gent d'Orlenois.</l>
                <l xml:id="d001l5798" n="5491">Ferez i bien, traiez des ars turcois!</l>
                <l xml:id="d001l5799" n="5492">En Rencevals gisent mort mi Franzois.</l>
                <l xml:id="d001l5800" n="5493">Paien ont tort, n'en suz mie en espois."</l>
                <l xml:id="d001l5801" n="5494">Quat Franzois l'öent, donc ferent demanois</l>
                <l xml:id="d001l5802" n="5495">en la grant presse ou trovent plus espois.</l>
                <l xml:id="d001l5803" n="5496">"Monjoie!" escrïent Angevin et Tiois</l>
                <l xml:id="d001l5804" n="5497">et cil de France qi sunt preu et cortois.</l>
                <l xml:id="d001l5805" n="5498">Qi vasaus fu, n'i valt sa lance un pois:</l>
                <l xml:id="d001l5806" n="5499">tost en a fait ou deus tronchons ou trois.</l>
                <l xml:id="d001l5807" n="5500">Lor fu li chaples as espees manois;</l>
                <l xml:id="d001l5808" n="5501">sor Sarazins en torne li sordois.</l>
                <l xml:id="d001l5809" n="5502">Qarante et cent, entre princes et rois,</l>
                <l xml:id="d001l5810" n="5503">en gisent mort par mi cez jaünois.</l>
                <lb/>
                <lb/>
                <p xml:id="d001l5811" style="font-weight:bold" n="">CCCVIII</p>
                <lb/>
                <l xml:id="d001l5812" n="5504">Li proz Malprimes sist sor un ros cheval;</l>
                <l xml:id="d001l5813" n="5505">plus cort par pui c'autres ne fait par val.</l>
                <l xml:id="d001l5814" n="5506">S'enseigne escrie a guise de vasal:</l>
                <l xml:id="d001l5815" n="5507">"Ferez, paien! Q'il ne vos tort a mal!"</l>
                <l xml:id="d001l5816" n="5508">Lors se desroie le travers d'un costal;</l>
                <l xml:id="d001l5817" n="5509">la lance droite, ainc ne vost prendre estal.</l>
                <l xml:id="d001l5818" n="5510">Naimes lo vit, qi lo cuer a loial;</l>
                <l xml:id="d001l5819" n="5511">vait le ferir en l'escu a esmal;</l>
                <l xml:id="d001l5820" n="5512">desoz la bocle un pertus li fait tal,</l>
                <l xml:id="d001l5821" n="5513">paser i puet une piere pognal;</l>
                <l xml:id="d001l5822" n="5514">l'auberc li trance et le pan de cendal;</l>
                <l xml:id="d001l5823" n="5515">per mi le cors, c'onqes n'i ot estal,</l>
                <l xml:id="d001l5824" n="5516">li mist la lance au fer niticoral.</l>
                <l xml:id="d001l5825" n="5517">Li cors chaï et l'arme va a mal</l>
                <l xml:id="d001l5826" n="5518">dedenz enfer, el plus puant ostal.</l>
                <l xml:id="d001l5827" n="5519">Nel pot tenir ne estriers ne poitral;</l>
                <l xml:id="d001l5828" n="5520">en terre fiert l'eume jusq'al nasal.</l>
                <lb/>
                <lb/>
                <p xml:id="d001l5829" style="font-weight:bold" n="">CCCIX</p>
                <lb/>
                <l xml:id="d001l5830" n="5521">Rois Canabés freres fu l'amirant.</l>
                <l xml:id="d001l5831" n="5522">De son neveu fu dolanz, Malpriant,</l>
                <l xml:id="d001l5832" n="5523">q'el voit gesir a la terre sanglant.</l>
                <l xml:id="d001l5833" n="5524">Des esperons a broché l'auferant;</l>
                <l xml:id="d001l5834" n="5525">traite a l'espee qi fu au roi Galant;</l>
                <l xml:id="d001l5835" n="5526">Naymon esgasde par mot fier mautalant.</l>
                <l xml:id="d001l5836" n="5527">Fiert le sor l'eume, qi est resplendisant;</l>
                <l xml:id="d001l5837" n="5528">l'une moitié li va jus abatant</l>
                <l xml:id="d001l5838" n="5529">al brant d'acier, qi vait les laz trenchant;</l>
                <l xml:id="d001l5839" n="5530">li chapeliers ne li valut un gant;</l>
                <l xml:id="d001l5840" n="5531">trenche la coife deci ou vis devant,</l>
                <l xml:id="d001l5841" n="5532">l'os et la char et de l'oreille tant,</l>
                <l xml:id="d001l5842" n="5533">il nel vousist por cent livres d'argant.</l>
                <l xml:id="d001l5843" n="5534">Granz fu li coup, merveillos et pesant;</l>
                <l xml:id="d001l5844" n="5535">estornez fu Nemes, li combatant;</l>
                <l xml:id="d001l5845" n="5536">… quant il se prist au col de l'auferant.</l>
                <l xml:id="d001l5846" n="5537">Sun autre cop li donast meintenant;</l>
                <l xml:id="d001l5847" n="5538">jamais en France n'oïst messe cantant,</l>
                <l xml:id="d001l5848" n="5539">mais Carllomene en ot le cuer dolant.</l>
                <l xml:id="d001l5849" n="5540">Le cheval broche, cele part vint pongant.</l>
                <l xml:id="d001l5850" n="5541">Secosra lo, mot en est desirant.</l>
                <lb/>
                <lb/>
                <p xml:id="d001l5851" style="font-weight:bold" n="">CCCX</p>
                <lb/>
                <l xml:id="d001l5852" n="5542">Naymes li dus fu mot en grant freor;</l>
                <l xml:id="d001l5853" n="5543">estornez fu desus le missoudor;</l>
                <l xml:id="d001l5854" n="5544">il fu navrez, si ot mot grant poor.</l>
                <l xml:id="d001l5855" n="5545">Ainc ne fu mais tant grevé en estor,</l>
                <l xml:id="d001l5856" n="5546">car Canabeus, o la fiere vigor,</l>
                <l xml:id="d001l5857" n="5547">le haste mot o son branc de color.</l>
                <l xml:id="d001l5858" n="5548">Ja l'eüst mort an fin sanz nul retor</l>
                <l xml:id="d001l5859" n="5549">quant i vint Karle qi tint Terre Major.</l>
                <l xml:id="d001l5860" n="5550">Il li escrie: "Mauvais cuvert traitor,</l>
                <l xml:id="d001l5861" n="5551">mar le ballastes, par Deu lo Creator!"</l>
                <l xml:id="d001l5862" n="5552">Traite ot Joiose, q'il a porté meint jor;</l>
                <l xml:id="d001l5863" n="5553">fiert Canabeu sor l'eume q'est a flor.</l>
                <l xml:id="d001l5864" n="5554">Ne li valt pas une foille d'aubor:</l>
                <l xml:id="d001l5865" n="5555">per mi le trenche li rois de grant valor.</l>
                <l xml:id="d001l5866" n="5556">Paien le voient, mot en ot grant poor;</l>
                <l xml:id="d001l5867" n="5557">li plus hardi vousist estre en sa tor;</l>
                <l xml:id="d001l5868" n="5558">c'est une terre onqes n'i ot amor.</l>
                <l xml:id="d001l5869" n="5559">Dist l'uns a l'autre: "Cist fiert ben par vigor!</l>
                <l xml:id="d001l5870" n="5560">Onqes Rollant cop n'i dona meillor!"</l>
                <lb/>
                <lb/>
                <p xml:id="d001l5871" style="font-weight:bold" n="">CCCXI</p>
                <lb/>
                <l xml:id="d001l5872" n="5561">Mot ot li rois grant duel de son baron;</l>
                <l xml:id="d001l5873" n="5562">del cef li cort li sans jusc'al talon.</l>
                <l xml:id="d001l5874" n="5563">Lors ot grant duel l'enperaor Karllon;</l>
                <l xml:id="d001l5875" n="5564">a poi n'i qiet jus pasmez de l'arzon.</l>
                <l xml:id="d001l5876" n="5565">Isnelement vint poignant a Naymon.</l>
                <l xml:id="d001l5877" n="5566">"Garez en vos, gentis fius a baron?</l>
                <l xml:id="d001l5878" n="5567">- Oïl, dist Naymes, bien arai garison.</l>
                <l xml:id="d001l5879" n="5568">Mot sui blecez par cel qivert felon."</l>
                <l xml:id="d001l5880" n="5569">Dist Karlemene: "Chevauchez a bandon!</l>
                <l xml:id="d001l5881" n="5570">D'or en avant serons nos compeignon.</l>
                <l xml:id="d001l5882" n="5571">Del Sarazin est remés la tenzon.</l>
                <l xml:id="d001l5883" n="5572">De ceste espee qi me pent au giron,</l>
                <l xml:id="d001l5884" n="5573">li ai donee si grant confession</l>
                <l xml:id="d001l5885" n="5574">qe jel fendi deci q'enz el poumon."</l>
                <l xml:id="d001l5886" n="5575">Quant l'oï Nemes, si dreza le menton.</l>
                <l xml:id="d001l5887" n="5576">Lors point li rois par grant aerison,</l>
                <l xml:id="d001l5888" n="5577">ensanble o lui Franzois et Bergognon.</l>
                <l xml:id="d001l5889" n="5578">Jal compera le lignage Karllon.</l>
                <lb/>
                <lb/>
                <p xml:id="d001l5890" style="font-weight:bold" n="">CCCXII</p>
                <lb/>
                <l xml:id="d001l5891" n="5579">Encontré ont le paien Balligant.</l>
                <l xml:id="d001l5892" n="5580">Porte Maté, son bon espi tranchant,</l>
                <l xml:id="d001l5893" n="5581">si vait ferir le conte Guinemant.</l>
                <l xml:id="d001l5894" n="5582">L'eume li trenche et l'osberc jacerant;</l>
                <l xml:id="d001l5895" n="5583">les deus moitiez li vait dou bu sevrant,</l>
                <l xml:id="d001l5896" n="5584">qe mont l'abat de son cheval corant;</l>
                <l xml:id="d001l5897" n="5585">puis a ocis Guibelin et Morant,</l>
                <l xml:id="d001l5898" n="5586">a l'autre cop dan Richart le Normant.</l>
                <l xml:id="d001l5899" n="5587">Quant ce voit Karles, mot ot le cuer dolant.</l>
                <l xml:id="d001l5900" n="5588">Paien s'escrïent: "Preciose et vallant!</l>
                <l xml:id="d001l5901" n="5589">Ferez, baron! Nos i avrons garant!"</l>
                <lb/>
                <lb/>
                <p xml:id="d001l5902" style="font-weight:bold" n="">CCCXIII</p>
                <lb/>
                <l xml:id="d001l5903" n="5590">Quant Balligans ot tot fait son plaisir</l>
                <l xml:id="d001l5904" n="5591">de nos Franzois qe il ot fait morir,</l>
                <l xml:id="d001l5905" n="5592">forment se prissent paien a esbaudir.</l>
                <l xml:id="d001l5906" n="5593">De lor espees i vont grant cols ferir</l>
                <l xml:id="d001l5907" n="5594">et li Franzois les rechoivent d'ahir.</l>
                <l xml:id="d001l5908" n="5595">La veïssez un estor mentenir,</l>
                <l xml:id="d001l5909" n="5596">l'un mort sor l'autre et venser et cheïr,</l>
                <l xml:id="d001l5910" n="5597">en trois cent lius "Monjoie!" resbaudir.</l>
                <l xml:id="d001l5911" n="5598">Per tote l'ost les poïst hon oïr.</l>
                <l xml:id="d001l5912" n="5599">Ja hom coharz n'i poïst avenir:</l>
                <l xml:id="d001l5913" n="5600">qi icel jor velt bien le fes sofrir,</l>
                <l xml:id="d001l5914" n="5601">en aventure se mist del chief tolir.</l>
                <lb/>
                <lb/>
                <p xml:id="d001l5915" style="font-weight:bold" n="">CCCXIV</p>
                <lb/>
                <l xml:id="d001l5916" n="5602">Mot ferent bien paien et Arabi.</l>
                <l xml:id="d001l5917" n="5603">Froissent cez lances et cez espiez forbi.</l>
                <l xml:id="d001l5918" n="5604">Meint riche escu i ot le jor croissi</l>
                <l xml:id="d001l5919" n="5605">et meint osberc desrot et desarti.</l>
                <l xml:id="d001l5920" n="5606">La oïssiez si grant noisse et tel cri</l>
                <l xml:id="d001l5921" n="5607">qe cent mil Turc se sunt espöenti.</l>
                <l xml:id="d001l5922" n="5608">Mot par fu forz li amirauz persi.</l>
                <l xml:id="d001l5923" n="5609">Mahon recleme, Tervagan altresi:</l>
                <l xml:id="d001l5924" n="5610">"Mi damedeu, je vos ai mot servi.</l>
                <l xml:id="d001l5925" n="5611">Toz vos images fis faire a or bruni.</l>
                <l xml:id="d001l5926" n="5612">Contre Karllon me soiez hui ami!"</l>
                <l xml:id="d001l5927" n="5613">A tant es vos un paien Gelmafi:</l>
                <l xml:id="d001l5928" n="5614">"Males noveles vos aport, jel vos di!</l>
                <l xml:id="d001l5929" n="5615">Baligans sire, hui cest jor es huni!</l>
                <l xml:id="d001l5930" n="5616">Perdu avez Malprime, vostre fi,</l>
                <l xml:id="d001l5931" n="5617">et Canabeus, vostre frere, autresi.</l>
                <l xml:id="d001l5932" n="5618">Li rois de France qi le poil a flori</l>
                <l xml:id="d001l5933" n="5619">ocist ton frere, onqes n'en ot merci."</l>
                <l xml:id="d001l5934" n="5620">Baligans l'ot, a poi mort ne chaï.</l>
                <l xml:id="d001l5935" n="5621">Dreza son chief mas mult fu esbahi,</l>
                <l xml:id="d001l5936" n="5622">si apela Anglés, un son ami.</l>
                <l xml:id="d001l5937" n="5623">N'ot plus sage home dusc'al port Sein Leri.</l>
                <lb/>
                <lb/>
                <p xml:id="d001l5938" style="font-weight:bold" n="">CCCXV</p>
                <lb/>
                <l xml:id="d001l5939" n="5624">Mot fu dolanz li paiens Baliganz</l>
                <l xml:id="d001l5940" n="5625">por Canabeus q'est morz et recreanz</l>
                <l xml:id="d001l5941" n="5626">e por son fil q'il ot nosri tant anz.</l>
                <l xml:id="d001l5942" n="5627">Por ses amis fu forment dementanz:</l>
                <l xml:id="d001l5943" n="5628">"Baus fis Malprimes, Mahons vos soit garanz!</l>
                <l xml:id="d001l5944" n="5629">Hé, Canabeus! com estïez vaillanz!</l>
                <l xml:id="d001l5945" n="5630">Vostre arme gart Jupins et Tervagans!</l>
                <l xml:id="d001l5946" n="5631">Qi vos a mort n'est pas mes ben voillanz.</l>
                <l xml:id="d001l5947" n="5632">Se ne vos vent, ne me pris deus besanz."</l>
                <l xml:id="d001l5948" n="5633">Il en apele Jafer de Val Dormanz:</l>
                <l xml:id="d001l5949" n="5634">"Vos estes pruz et cointes et sachanz;</l>
                <l xml:id="d001l5950" n="5635">ne me celez vos sens ne vos talanz!</l>
                <l xml:id="d001l5951" n="5636">Qe il vos sanble de Frans et de Persanz,</l>
                <l xml:id="d001l5952" n="5637">se nos vençrons ou serons fuianz?"</l>
                <l xml:id="d001l5953" n="5638">Cil li respont: "Morz estes, Balliganz!</l>
                <l xml:id="d001l5954" n="5639">Ja vostre deus ne vos sera garanz.</l>
                <l xml:id="d001l5955" n="5640">Charlles est fiers et proz et conqueranz;</l>
                <l xml:id="d001l5956" n="5641">dur sunt si home plus qe n'est fers qisanz.</l>
                <l xml:id="d001l5957" n="5642">Ne crement darz ne espee tranchanç.</l>
                <l xml:id="d001l5958" n="5643">Mais reclamez les barons d'Oceanz,</l>
                <l xml:id="d001l5959" n="5644">Turs et Enfrus et trestotz les Jaianz!</l>
                <l xml:id="d001l5960" n="5645">La perte iert vostre, bien le soiez sazanz."</l>
                <lb/>
                <lb/>
                <p xml:id="d001l5961" style="font-weight:bold" n="">CCCXVI</p>
                <lb/>
                <l xml:id="d001l5962" n="5646">Li amiraus o la chiere hardie</l>
                <l xml:id="d001l5963" n="5647">mot par fu proz, s'ot bone compeignie.</l>
                <l xml:id="d001l5964" n="5648">Bien fu armez a la loi de Persie,</l>
                <l xml:id="d001l5965" n="5649">escu au col et l'eume qi verdie.</l>
                <l xml:id="d001l5966" n="5650">Prist sa busine, qi au col li pendie;</l>
                <l xml:id="d001l5967" n="5651">trois foiz la sone. Si lonz en va l'oïe,</l>
                <l xml:id="d001l5968" n="5652">paien l'oïrent d'une lieue et demie.</l>
                <l xml:id="d001l5969" n="5653">Per tot le camp sa compaigne ralie.</l>
                <l xml:id="d001l5970" n="5654">Cil d'Ocean braient a une hie;</l>
                <l xml:id="d001l5971" n="5655">cil d'Argüel meint en glatist e crie;</l>
                <l xml:id="d001l5972" n="5656">Franzois reqirent par mot grant estoutie;</l>
                <l xml:id="d001l5973" n="5657">el plus espés ont la presse acollie.</l>
                <l xml:id="d001l5974" n="5658">De trois cent Frans en fu France apovrie.</l>
                <l xml:id="d001l5975" n="5659">Des Turs de Cople et de ceus de Hongrie</l>
                <l xml:id="d001l5976" n="5660">plus de deus mille en remestrent sanz vie.</l>
                <l xml:id="d001l5977" n="5661">Deci qe Meqe, en la mahomerie,</l>
                <l xml:id="d001l5978" n="5662">en fu la terre des paiens estormie.</l>
                <lb/>
                <lb/>
                <p xml:id="d001l5979" style="font-weight:bold" n="">CCCXVII</p>
                <lb/>
                <l xml:id="d001l5980" n="5663">Li cons Ogiers, qi fu proz et senez -</l>
                <l xml:id="d001l5981" n="5664">meillor vasal de lui pas ne savez -</l>
                <l xml:id="d001l5982" n="5665">de mauvastiez ne fu onqes retrez.</l>
                <l xml:id="d001l5983" n="5666">N'avile mie par lui ses parentez.</l>
                <l xml:id="d001l5984" n="5667">Vasaus doit estre qi de vasaus est nez.</l>
                <l xml:id="d001l5985" n="5668">Mot fu dolanz quant voit Franzois rusez,</l>
                <l xml:id="d001l5986" n="5669">les rens peciez, en trois lius eströez.</l>
                <l xml:id="d001l5987" n="5670">Tel duel en a, a poi ne chiet pasmez.</l>
                <l xml:id="d001l5988" n="5671">Tieri apele, qi d'Ardene fu nez,</l>
                <l xml:id="d001l5989" n="5672">Jofroi d'Angou, Joseran q'est senez:</l>
                <l xml:id="d001l5990" n="5673">"Venez o moi, gardez ne demorez!"</l>
                <l xml:id="d001l5991" n="5674">A Karlemene en sunt pognant alez.</l>
                <l xml:id="d001l5992" n="5675">Mot fierement fu d'els araisonez:</l>
                <l xml:id="d001l5993" n="5676">"Sire enperere, por Deu, car esgardez!</l>
                <l xml:id="d001l5994" n="5677">Veez ci Baligant qi s'est a vos meslez;</l>
                <l xml:id="d001l5995" n="5678">mot a nos homes as premiers cols grevez;</l>
                <l xml:id="d001l5996" n="5679">toz les ocïent a duel et a vitez.</l>
                <l xml:id="d001l5997" n="5680">Ja Deu ne place qe corone portez</l>
                <l xml:id="d001l5998" n="5681">en douce France, dont les onors tenez,</l>
                <l xml:id="d001l5999" n="5682">se vos nus homes mot tost ne secorez."</l>
                <l xml:id="d001l6000" n="5683">Li rois de France a ses grenons levez;</l>
                <l xml:id="d001l6001" n="5684">le cheval broche q'est de cosre abrivez;</l>
                <l xml:id="d001l6002" n="5685">met soi es rens, de ferir aprestez.</l>
                <l xml:id="d001l6003" n="5686">Vint mille Franc sunt aprés lui tornez.</l>
                <l xml:id="d001l6004" n="5687">Ne puet mais estre si granz oz desevrez</l>
                <l xml:id="d001l6005" n="5688">c'om n'i gaaint ou on n'i perde asez.</l>
                <lb/>
                <lb/>
                <p xml:id="d001l6006" style="font-weight:bold" n="">CCCXVIII</p>
                <lb/>
                <l xml:id="d001l6007" n="5689">Mot i fiert bien Karlemeine li bons rois,</l>
                <l xml:id="d001l6008" n="5690">Nayme li dus et Ogier li Denois,</l>
                <l xml:id="d001l6009" n="5691">Jofroi d'Anjou et Tieris d'Ardenois.</l>
                <l xml:id="d001l6010" n="5692">Alborion gete mort de son sois;</l>
                <l xml:id="d001l6011" n="5693">lors chiet s'enseigne a terre en un chemois.</l>
                <l xml:id="d001l6012" n="5694">Quant Baligans le vit, si deviente plus noirs</l>
                <l xml:id="d001l6013" n="5695">qe poiz remise ne carbon de jarrois.</l>
                <l xml:id="d001l6014" n="5696">Lors ferent bien Angevin et Tioirs</l>
                <l xml:id="d001l6015" n="5697">et li Normanz, Poier et Hurepois.</l>
                <l xml:id="d001l6016" n="5698">E dist Karllon: "Or i ferez manois!</l>
                <l xml:id="d001l6017" n="5699">Hui vengerons Oliver le cortois</l>
                <l xml:id="d001l6018" n="5700">et mon neveu q'est ocis sor mon pois."</l>
                <l xml:id="d001l6019" n="5701">Lors recomencent la noisse et le befois;</l>
                <l xml:id="d001l6020" n="5702">ne fu tel chaples de gens de nulle lois.</l>
                <lb/>
                <lb/>
                <p xml:id="d001l6021" style="font-weight:bold" n="">CCCXIX</p>
                <lb/>
                <l xml:id="d001l6022" n="5703">Passe li jors, si vint a l'avespree.</l>
                <l xml:id="d001l6023" n="5704">Cel jor i ot meint cop feru d'espee</l>
                <l xml:id="d001l6024" n="5705">e tante targe pecee et estroee</l>
                <l xml:id="d001l6025" n="5706">et mainte brogne ropue et desafree</l>
                <l xml:id="d001l6026" n="5707">et meint cheval dont la sele est versee.</l>
                <l xml:id="d001l6027" n="5708">Lors recomence li cris et la huee.</l>
                <l xml:id="d001l6028" n="5709">Li amiraus a s'enseigne escriee -</l>
                <l xml:id="d001l6029" n="5710">c'est "Preciose!" qi paiens mot agree -,</l>
                <l xml:id="d001l6030" n="5711">Karles "Monjoie!" qi tant fu renomee.</l>
                <l xml:id="d001l6031" n="5712">Li rois de France a sa teste tornee;</l>
                <l xml:id="d001l6032" n="5713">vit Baligant et Brum de Val Fondee.</l>
                <l xml:id="d001l6033" n="5714">Devant les autres demie abarestree</l>
                <l xml:id="d001l6034" n="5715">ot Baligans sa banere fermee.</l>
                <l xml:id="d001l6035" n="5716">Karlon connuit a l'enseigne fresee</l>
                <l xml:id="d001l6036" n="5717">et Karlles lui, n'i a mester celee.</l>
                <l xml:id="d001l6037" n="5718">La n'ert la joste de cent mil esgardee.</l>
                <l xml:id="d001l6038" n="5719">Vont soi ferir par ire defrenee;</l>
                <l xml:id="d001l6039" n="5720">n'i remest targe tant soit de cuir fermee</l>
                <l xml:id="d001l6040" n="5721">ne soit fendue et pecee et quasee;</l>
                <l xml:id="d001l6041" n="5722">il n'i a broine ne soit desclavelee.</l>
                <l xml:id="d001l6042" n="5723">La lance Karle est les le Turc passee;</l>
                <l xml:id="d001l6043" n="5724">la Balligan i est par mi troee.</l>
                <l xml:id="d001l6044" n="5725">Ne se font mal a icele asanblee;</l>
                <l xml:id="d001l6045" n="5726">jus s'entrebatent des chevaus en la pree.</l>
                <l xml:id="d001l6046" n="5727">Ceste batalle est issi atornee:</l>
                <l xml:id="d001l6047" n="5728">ja sanz mort d'ome ne la verrez finee.</l>
                <lb/>
                <lb/>
                <p xml:id="d001l6048" style="font-weight:bold" n="">CCCXX</p>
                <lb/>
                <l xml:id="d001l6049" n="5729">Li rois de France ot mot le cuer loial;</l>
                <l xml:id="d001l6050" n="5730">vilté li sanble quant est jus del cheval</l>
                <l xml:id="d001l6051" n="5731">por Saraçin ne por Turc desloial.</l>
                <l xml:id="d001l6052" n="5732">Les deus piez juint, si salt en son estal;</l>
                <l xml:id="d001l6053" n="5733">son escu drece, trait l'espee roial</l>
                <l xml:id="d001l6054" n="5734">dont ot feni meint grant estor chanpal.</l>
                <l xml:id="d001l6055" n="5735">E Baligans, qi ot cuer de vasal,</l>
                <l xml:id="d001l6056" n="5736">gros ot le ventre plus qe piere pognal.</l>
                <l xml:id="d001l6057" n="5737">Contre Karllon est venuz tot engal;</l>
                <l xml:id="d001l6058" n="5738">il nel redote ne ne crent un chapal.</l>
                <l xml:id="d001l6059" n="5739">Lor s'entreferent li dui roi natural</l>
                <l xml:id="d001l6060" n="5740">amont es elmes, o luisent li cristal;</l>
                <l xml:id="d001l6061" n="5741">froissent les pieres, li teinz et li esmal.</l>
                <l xml:id="d001l6062" n="5742">Toz les abatent jusqe sor le nasal.</l>
                <l xml:id="d001l6063" n="5743">Ceste batalle ne puet partir sanz mal:</l>
                <l xml:id="d001l6064" n="5744">li qel qe soit i fera son jornal.</l>
                <lb/>
                <lb/>
                <p xml:id="d001l6065" style="font-weight:bold" n="">CCCXXI</p>
                <lb/>
                <l xml:id="d001l6066" n="5745">Dist Baligans: "Rois, mot es de puit aire!</l>
                <l xml:id="d001l6067" n="5746">Trop par es fous, si as mot put viare.</l>
                <l xml:id="d001l6068" n="5747">Mot te fermie li sans en cel nazaire.</l>
                <l xml:id="d001l6069" n="5748">Cuides tu donc, par l'arme de ton paire,</l>
                <l xml:id="d001l6070" n="5749">avoir Espegne, Tortelose et Balcaire?</l>
                <l xml:id="d001l6071" n="5750">Ainz qe tu l'aies, aras asez a faire!</l>
                <l xml:id="d001l6072" n="5751">Deven mes hon, je te ferai doaire</l>
                <l xml:id="d001l6073" n="5752">d'une grant terre qi fu au roi Orsaire.</l>
                <l xml:id="d001l6074" n="5753">Ven moi servir, par raison le doiz faire."</l>
                <l xml:id="d001l6075" n="5754">Et dist Karllon: "Je te ferai ainz taire,</l>
                <l xml:id="d001l6076" n="5755">d'agollons poindre et angoiser et braire.</l>
                <l xml:id="d001l6077" n="5756">Car pren batisme, jel te di sanz contraire:</l>
                <l xml:id="d001l6078" n="5757">je t'amerai plus c'ainc ne fist ma maire."</l>
                <l xml:id="d001l6079" n="5758">Dist Baligans: "Bien savez sermon traire!</l>
                <l xml:id="d001l6080" n="5759">Je nel feroie por tot Monte Calvaire,</l>
                <l xml:id="d001l6081" n="5760">ne por l'avoir qi fu au roi Dotaire."</l>
                <lb/>
                <lb/>
                <p xml:id="d001l6082" style="font-weight:bold" n="">CCCXXII</p>
                <lb/>
                <l xml:id="d001l6083" n="5761">Li amirauz fu mot de grant vertu.</l>
                <l xml:id="d001l6084" n="5762">Il fiert Karllon desor son eume agu;</l>
                <l xml:id="d001l6085" n="5763">desor la teste li a frait et fendu</l>
                <l xml:id="d001l6086" n="5764">et le hauberc desmaillé et rompu;</l>
                <l xml:id="d001l6087" n="5765">tresq'es chevals li est li brans coru;</l>
                <l xml:id="d001l6088" n="5766">la char li trenche, li os sunt remest nu;</l>
                <l xml:id="d001l6089" n="5767">grant plene paume a terre en est cheü.</l>
                <l xml:id="d001l6090" n="5768">Karles chevauche, mot pert de sa vertu;</l>
                <l xml:id="d001l6091" n="5769">per un petit ne chiet tot estendu,</l>
                <l xml:id="d001l6092" n="5770">mais ne volst Deus q'il fust mort ne vancu.</l>
                <l xml:id="d001l6093" n="5771">Sains Gabriel est a lei desendu,</l>
                <l xml:id="d001l6094" n="5772">se li a dit: "Rois magnes, qe fais tu?"</l>
                <l xml:id="d001l6095" n="5773">Quant Karles l'ot, onqes plus liez ne fu;</l>
                <l xml:id="d001l6096" n="5774">son chief dreza, ainc ne soit ou il fu.</l>
                <l xml:id="d001l6097" n="5775">Escordement a reclamé Jesu:</l>
                <l xml:id="d001l6098" n="5776">"Beaus sire Deus, par ta seinte vertu,</l>
                <l xml:id="d001l6099" n="5777">garde n'i soie ni mort ne retenu."</l>
                <lb/>
                <lb/>
                <p xml:id="d001l6100" style="font-weight:bold" n="">CCCXXIII</p>
                <lb/>
                <l xml:id="d001l6101" n="5778">Mot par fu liez li gentius rois de France</l>
                <l xml:id="d001l6102" n="5779">quant Deus li mostre et a fet tal semblance</l>
                <l xml:id="d001l6103" n="5780">et par son angele li a fait demostrance</l>
                <l xml:id="d001l6104" n="5781">et de son cors ne puet avoir dotance.</l>
                <l xml:id="d001l6105" n="5782">Remembre li des nons de sa creance</l>
                <l xml:id="d001l6106" n="5783">qe il aprist quant fu noiriz de France:</l>
                <l xml:id="d001l6107" n="5784">trois en noma qi sunt de grant puissance.</l>
                <l xml:id="d001l6108" n="5785">Lors li revint et secors et membrance.</l>
                <l xml:id="d001l6109" n="5786">Traite ot Joiose, ou il ot grant fiance;</l>
                <l xml:id="d001l6110" n="5787">fiert Baligant son l'eume de Valance;</l>
                <l xml:id="d001l6111" n="5788">trenche les laz, del ben ferir s'avance,</l>
                <l xml:id="d001l6112" n="5789">et tot le vis jusq'en la barbe blance,</l>
                <l xml:id="d001l6113" n="5790">qe mort l'abat sanz nule recovrance.</l>
                <l xml:id="d001l6114" n="5791">"Monjoie!" escrie li gentius rois de France.</l>
                <l xml:id="d001l6115" n="5792">La i vint Nemes et Fochiers de Vilance,</l>
                <l xml:id="d001l6116" n="5793">li dus Ogiers, qi fu de grant bobance.</l>
                <l xml:id="d001l6117" n="5794">Li paien tornent, car il sunt en balance,</l>
                <l xml:id="d001l6118" n="5795">et li Franzois les suigent sanz dotance.</l>
                <lb/>
                <lb/>
                <p xml:id="d001l6119" style="font-weight:bold" n="">CCCXXIV</p>
                <lb/>
                <l xml:id="d001l6120" n="5796">Paien s'en tornent, Franc les ont corochez,</l>
                <l xml:id="d001l6121" n="5797">por Baligant q'est morz et detranchez,</l>
                <l xml:id="d001l6122" n="5798">e d'els meïsmes i a mot daumajez.</l>
                <l xml:id="d001l6123" n="5799">Li rois de France vet aprés eslaissez.</l>
                <l xml:id="d001l6124" n="5800">Et dist Karllon: "Baron, or vos vengiez!</l>
                <l xml:id="d001l6125" n="5801">Esclairons nos des qivert renoiez</l>
                <l xml:id="d001l6126" n="5802">qi de nos homes nos ont si apovrez.</l>
                <l xml:id="d001l6127" n="5803">De ceaus vos membre que nos avons laissez;</l>
                <l xml:id="d001l6128" n="5804">en Rencevals en a vint mil cochez.</l>
                <l xml:id="d001l6129" n="5805">Por moi secorre n'en levera uns piez."</l>
                <l xml:id="d001l6130" n="5806">Lors i ferirent de lor trenchanz espiez.</l>
                <l xml:id="d001l6131" n="5807">Iloc ont Franc grant avoir gaagnez;</l>
                <l xml:id="d001l6132" n="5808">ainc n'en ot tant rois qi fust batizez.</l>
                <lb/>
                <lb/>
                <p xml:id="d001l6133" style="font-weight:bold" n="">CCCXXV</p>
                <lb/>
                <l xml:id="d001l6134" n="5809">Granz ert la nivole, la poudrere est levee;</l>
                <l xml:id="d001l6135" n="5810">paien s'en fuient qi heent la meslee</l>
                <l xml:id="d001l6136" n="5811">vers Saragoze ont lor voie tornee.</l>
                <l xml:id="d001l6137" n="5812">Tresc'a la porte est la chace duree.</l>
                <l xml:id="d001l6138" n="5813">Tant en ont mort li Franc com lor agree.</l>
                <l xml:id="d001l6139" n="5814">Sus en la tor Brasmimonde ert montee,</l>
                <l xml:id="d001l6140" n="5815">o li si clerc de sa loi mesalee</l>
                <l xml:id="d001l6141" n="5816">e li chanoine. Noir sunt comme pevree.</l>
                <l xml:id="d001l6142" n="5817">Ele voit sa gent q'est vencue et matee.</l>
                <l xml:id="d001l6143" n="5818">Uns escuers va poignant la feree</l>
                <l xml:id="d001l6144" n="5819">qi li escrie en la tor crenelee</l>
                <l xml:id="d001l6145" n="5820">qe Balligans a la teste coupee.</l>
                <l xml:id="d001l6146" n="5821">Quant ele l'oit, a poi ne chiet pasmee;</l>
                <l xml:id="d001l6147" n="5822">droit en sa chanbre en est corant alee.</l>
                <l xml:id="d001l6148" n="5823">Au roi Marsille la novelle a contee:</l>
                <l xml:id="d001l6149" n="5824">"Sire, fait ele, Espegne est desertee.</l>
                <l xml:id="d001l6150" n="5825">Ja par paiens ne sera recovree.</l>
                <l xml:id="d001l6151" n="5826">Balligans gist la jus en la valee,</l>
                <l xml:id="d001l6152" n="5827">toz detrenchez, sanglant, gole baee."</l>
                <l xml:id="d001l6153" n="5828">Marsille l'ot, s'a la teste levee;</l>
                <l xml:id="d001l6154" n="5829">li cuers li faut, s'a la boche seree;</l>
                <l xml:id="d001l6155" n="5830">l'arme s'en part, n'i pot avor duree.</l>
                <l xml:id="d001l6156" n="5831">Bien trente diable l'ont en enfer portee;</l>
                <l xml:id="d001l6157" n="5832">devant lor mestre l'ont le jor presentee.</l>
                <l xml:id="d001l6158" n="5833">Morz fu de duel, l'arme est a mort livree.</l>
                <l xml:id="d001l6159" n="5834">Et Franzois ont lor bataille afinee.</l>
                <l xml:id="d001l6160" n="5835">Auquant garisent qi sevent la contree;</l>
                <l xml:id="d001l6161" n="5836">a Saragoze vindrent a l'avespree.</l>
                <lb/>
                <lb/>
                <p xml:id="d001l6162" style="font-weight:bold" n="">CCCXXVI</p>
                <lb/>
                <l xml:id="d001l6163" n="5837">Paien sunt mort, la bataille est vancue.</l>
                <l xml:id="d001l6164" n="5838">A Saragoze est tote l'ost venue.</l>
                <l xml:id="d001l6165" n="5839">La maistre porte a Karles abatue;</l>
                <l xml:id="d001l6166" n="5840">el ne poet estre encontre lui tenue.</l>
                <l xml:id="d001l6167" n="5841">La cité prenent cil de Terre Alsolue.</l>
                <l xml:id="d001l6168" n="5842">Icele nuit i est nostre ost geüe</l>
                <l xml:id="d001l6169" n="5843">tresc'al demein qe l'aubë est creüe.</l>
                <l xml:id="d001l6170" n="5844">Bers est li rois o la barbe chenue</l>
                <l xml:id="d001l6171" n="5845">et Braismimonde est devant lui venue.</l>
                <l xml:id="d001l6172" n="5846">La maistre tor li a iloc rendue;</l>
                <l xml:id="d001l6173" n="5847">per la cité en ot meinte estendue,</l>
                <l xml:id="d001l6174" n="5848">plus de cinquante, dont chascune est fondue.</l>
                <l xml:id="d001l6175" n="5849">Mot ovre bien cui Damedeus aiüe!</l>
                <lb/>
                <lb/>
                <p xml:id="d001l6176" style="font-weight:bold" n="">CCCXXVII</p>
                <lb/>
                <l xml:id="d001l6177" n="5850">Passe li jors, la nuiz est aserie;</l>
                <l xml:id="d001l6178" n="5851">cler luist la lune par la cité antie;</l>
                <l xml:id="d001l6179" n="5852">la sus el ciel meinte estoile flanbie.</l>
                <l xml:id="d001l6180" n="5853">Li enperere Saragoze a saisie;</l>
                <l xml:id="d001l6181" n="5854">a sa gent rueve q'il ne s'arestent mie.</l>
                <l xml:id="d001l6182" n="5855">La chité cerchent q'est d'avoir replenie:</l>
                <l xml:id="d001l6183" n="5856">n'i ail citerne ne grant mahomerie</l>
                <l xml:id="d001l6184" n="5857">ne liu oscur ne grant herbergerie</l>
                <l xml:id="d001l6185" n="5858">qi tot ne soit torné a desertie.</l>
                <l xml:id="d001l6186" n="5859">Et noz François, qi d'avoir n'ot envie,</l>
                <l xml:id="d001l6187" n="5860">i sunt coru, ne s'aseürent mie.</l>
                <l xml:id="d001l6188" n="5861">Froissent et brisent, q'il ne demorent mie;</l>
                <l xml:id="d001l6189" n="5862">Marsile l'ot asanblé an sa vie.</l>
                <l xml:id="d001l6190" n="5863">Mahomet trovent et Jupin, Ordalie;</l>
                <l xml:id="d001l6191" n="5864">Franzois les ferent, qi Deus port garantie!</l>
                <l xml:id="d001l6192" n="5865">Cil qi ot aze en ot gregnor partie.</l>
                <l xml:id="d001l6193" n="5866">Karles croit Deu, lo fil sainte Marie.</l>
                <l xml:id="d001l6194" n="5867">Meint Saraçin i ont lor loi guerpie;</l>
                <l xml:id="d001l6195" n="5868">plus de vint mil la nostre ont recollie.</l>
                <l xml:id="d001l6196" n="5869">Qi nel vost faire ne pot avor aïe</l>
                <l xml:id="d001l6197" n="5870">ne fust penduz ainz la nuit aserie.</l>
                <l xml:id="d001l6198" n="5871">Mais Braimimonde ne la volst prendre mie:</l>
                <l xml:id="d001l6199" n="5872">li rois de France ne l'en esforza mie;</l>
                <l xml:id="d001l6200" n="5873">en doce France l'en mena sanz fallie;</l>
                <l xml:id="d001l6201" n="5874">tot par amor prendra la loi saintie;</l>
                <l xml:id="d001l6202" n="5875">Deu servira dedenz une abaïe.</l>
                <lb/>
                <lb/>
                <p xml:id="d001l6203" style="font-weight:bold" n="">CCCXXVIII</p>
                <lb/>
                <l xml:id="d001l6204" n="5876">Passe la nuiz, si aparist li jors.</l>
                <l xml:id="d001l6205" n="5877">De Saragoze Karles garnist les tors;</l>
                <l xml:id="d001l6206" n="5878">mil chevaliers i laisse pogneors;</l>
                <l xml:id="d001l6207" n="5879">gardent la vile, les lius et les onors.</l>
                <l xml:id="d001l6208" n="5880">Monte li rois, o lui ses vavasors,</l>
                <l xml:id="d001l6209" n="5881">Ogiers et Nemes et Jufroiz l'amoros,</l>
                <l xml:id="d001l6210" n="5882">e la roïne q'est blanche come flors,</l>
                <l xml:id="d001l6211" n="5883">c'est Braimimonde, plene de grant valors.</l>
                <l xml:id="d001l6212" n="5884">Li rois l'en meine, qi mot li fait onors.</l>
                <l xml:id="d001l6213" n="5885">Repeire s'en o duel et o tristors</l>
                <l xml:id="d001l6214" n="5886">en Rencevals, ou fu la grant dolors,</l>
                <l xml:id="d001l6215" n="5887">ou sunt ocis li prince et li contors.</l>
                <lb/>
                <lb/>
                <p xml:id="d001l6216" style="font-weight:bold" n="">CCCXXIX</p>
                <lb/>
                <l xml:id="d001l6217" n="5888">Granz fu li deus la nuit en Rencevaus.</l>
                <l xml:id="d001l6218" n="5889">Il n'i fist joie ne cheveluz ni chaus,</l>
                <l xml:id="d001l6219" n="5890">ne n'i menja palefroiz ne chivaus,</l>
                <l xml:id="d001l6220" n="5891">s'erbe sanglante ne pot par cez terraus.</l>
                <l xml:id="d001l6221" n="5892">Morz fu Roillanz, li nobiles vasaus.</l>
                <l xml:id="d001l6222" n="5893">Sor Oliver gist li cons de Frondaus;</l>
                <l xml:id="d001l6223" n="5894">cil fu ses oncles et ses amis carnaus.</l>
                <l xml:id="d001l6224" n="5895">Il en faut duel, onqes on ne fist taus:</l>
                <l xml:id="d001l6225" n="5896">"Niés Oliver, de vostre mortz m'est maus.</l>
                <l xml:id="d001l6226" n="5897">Laisié m'avez veslez et jovenaus.</l>
                <l xml:id="d001l6227" n="5898">Meus en sera mes sire sainz Marzaus:</l>
                <l xml:id="d001l6228" n="5899">toz ses mostiers ert refaiz de quarraus;</l>
                <l xml:id="d001l6229" n="5900">li ors des tables ne sera mie faus,</l>
                <l xml:id="d001l6230" n="5901">bien asis a pieres de cristaus;</l>
                <l xml:id="d001l6231" n="5902">a clos d'argent ert mis li esmeraus.</l>
                <l xml:id="d001l6232" n="5903">Qe tre cent moines i metrai generaus</l>
                <l xml:id="d001l6233" n="5904">qi tuit aront et miches et meraus,</l>
                <l xml:id="d001l6234" n="5905">qi chanteront les messes mortuaus,</l>
                <l xml:id="d001l6235" n="5906">si ferai faire deus meissons moniaus;</l>
                <l xml:id="d001l6236" n="5907">en son la tor reluira li pomaus.</l>
                <l xml:id="d001l6237" n="5908">Deu mile povres i metrai comunaus:</l>
                <l xml:id="d001l6238" n="5909">cil proieront por les barons loiaus</l>
                <l xml:id="d001l6239" n="5910">nostre Seignor, qe il les face saus</l>
                <l xml:id="d001l6240" n="5911">en paradis, qi tant est clers et biaux.</l>
                <l xml:id="d001l6241" n="5912">La les conduie as angles spiritaus."</l>
                <l xml:id="d001l6242" n="5913">Charlle regarde les plens et les egaus;</l>
                <l xml:id="d001l6243" n="5914">morz vit gesir les contes naturaus.</l>
                <l xml:id="d001l6244" n="5915">Tel duel en fait l'enperere roiaus</l>
                <l xml:id="d001l6245" n="5916">de son mantel en desront les tasiaus,</l>
                <l xml:id="d001l6246" n="5917">puis vint avant desoz deus arbresiaus.</l>
                <l xml:id="d001l6247" n="5918">Aflubé ot unes martrines piaus.</l>
                <l xml:id="d001l6248" n="5919">Ogier apele et le conte d'Evraus:</l>
                <l xml:id="d001l6249" n="5920">"Baron, dist Karles, cist deus nos est mot maus.</l>
                <l xml:id="d001l6250" n="5921">Faisons deus bieres de verges et de paus,</l>
                <l xml:id="d001l6251" n="5922">sis acoplons deus et deus as chevaus.</l>
                <l xml:id="d001l6252" n="5923">Demain a l'aube, quant chantera li jaus</l>
                <l xml:id="d001l6253" n="5924">et reluiront les estoilles jornaus,</l>
                <l xml:id="d001l6254" n="5925">si voiderons la terre et les boscaux.</l>
                <l xml:id="d001l6255" n="5926">Oster voudrai cest duel de Rencevaus."</l>
                <lb/>
                <lb/>
                <p xml:id="d001l6256" style="font-weight:bold" n="">CCCXXX</p>
                <lb/>
                <l xml:id="d001l6257" n="5927">Nostre enperere va forment sospirant.</l>
                <l xml:id="d001l6258" n="5928">Duel ot et ire de son neveu Rollant:</l>
                <l xml:id="d001l6259" n="5929">"Beaus niés, fait il, com mar vos amai tant!</l>
                <l xml:id="d001l6260" n="5930">Ahi, fel Guene! com vus m'alez trichant,</l>
                <l xml:id="d001l6261" n="5931">mon grant damage par mon cors recerchant,</l>
                <l xml:id="d001l6262" n="5932">si m'avez point el cor parfondemant.</l>
                <l xml:id="d001l6263" n="5933">Trait en avez le meillor garnimant</l>
                <l xml:id="d001l6264" n="5934">qi me faisoit dormir seüremant."</l>
                <l xml:id="d001l6265" n="5935">Tel duel ot Karles, ne pot aler avant;</l>
                <l xml:id="d001l6266" n="5936">sor une piere est tornez en seant.</l>
                <l xml:id="d001l6267" n="5937">Andeus ses poinz va li rois detordant,</l>
                <l xml:id="d001l6268" n="5938">sa blance barbe mot fierement tirant.</l>
                <l xml:id="d001l6269" n="5939">Li enperere va tel duel demenant,</l>
                <l xml:id="d001l6270" n="5940">tuit li baron li sunt venu devant.</l>
                <l xml:id="d001l6271" n="5941">Mot doucement li vont araisonant:</l>
                <l xml:id="d001l6272" n="5942">"Sire, font il, qe vos demetez tant?</l>
                <l xml:id="d001l6273" n="5943">Perdu avez le prou conte Rollant</l>
                <l xml:id="d001l6274" n="5944">et Oliver, le hardi combatant,</l>
                <l xml:id="d001l6275" n="5945">les doze pers qe vos amez itant,</l>
                <l xml:id="d001l6276" n="5946">par Guenellon, le qivert sosduiant</l>
                <l xml:id="d001l6277" n="5947">qis a venduz a la gent mescreant.</l>
                <l xml:id="d001l6278" n="5948">Livrez nos, sire, le gloton malfaisant:</l>
                <l xml:id="d001l6279" n="5949">nus en ferons la justise si grant,</l>
                <l xml:id="d001l6280" n="5950">jamais n'ert jors a tot vostre vivant</l>
                <l xml:id="d001l6281" n="5951">qe n'en parolent escüer et serjant.</l>
                <l xml:id="d001l6282" n="5952">- Baron, dist Karles, tot a vostre commant!"</l>
                <l xml:id="d001l6283" n="5953">Aprés le duel va li rois somellant.</l>
                <l xml:id="d001l6284" n="5954">Lors le coucherent desoz un boguerant;</l>
                <l xml:id="d001l6285" n="5955">au chef li metent un mantel aufricant;</l>
                <l xml:id="d001l6286" n="5956">desor lui tendent un vert paveillon grant</l>
                <l xml:id="d001l6287" n="5957">por la calor qi l'aloit aprochant.</l>
                <l xml:id="d001l6288" n="5958">Li rois se couche, mais ne li valt niant</l>
                <l xml:id="d001l6289" n="5959">car la dolors le va si angoissant.</l>
                <l xml:id="d001l6290" n="5960">Remembre li de son neveu Rollant.</l>
                <l xml:id="d001l6291" n="5961">Entre les morz va son neveu qerant.</l>
                <l xml:id="d001l6292" n="5962">Quant il nel trove, mot ot le cuer dolant.</l>
                <l xml:id="d001l6293" n="5963">Il s'agenolle söef et bonemant,</l>
                <l xml:id="d001l6294" n="5964">fist sa proiere, si la dist en plorant:</l>
                <l xml:id="d001l6295" n="5965">"Damedeus, pere, qi formastes Adant;</l>
                <l xml:id="d001l6296" n="5966">Eve feïstes, sa moillier la vaillant,</l>
                <l xml:id="d001l6297" n="5967">d'une des costes de l'ome voirement -</l>
                <l xml:id="d001l6298" n="5968">por ce est ele en son commandemant -</l>
                <l xml:id="d001l6299" n="5969">terre feïstes et lo ciel ensemant,</l>
                <l xml:id="d001l6300" n="5970">solel et lune et des estelles tant;</l>
                <l xml:id="d001l6301" n="5971">feïs occire seint Michel le serpant;</l>
                <l xml:id="d001l6302" n="5972">les trois enfanz garis de feu ardant;</l>
                <l xml:id="d001l6303" n="5973">e de la Virgine nasquis en Baliant;</l>
                <l xml:id="d001l6304" n="5974">vostre miracle furent aparissant;</l>
                <l xml:id="d001l6305" n="5975">de cinc pains d'orge, de deu poissons noiant,</l>
                <l xml:id="d001l6306" n="5976">rasaciastes quatre meillers de jant;</l>
                <l xml:id="d001l6307" n="5977">et en la croiz vos pendirent tyrant;</l>
                <l xml:id="d001l6308" n="5978">et el sepoucre, cochez et repossant,</l>
                <l xml:id="d001l6309" n="5979">resusitastes par le vostre commant;</l>
                <l xml:id="d001l6310" n="5980">toz vos amis traissistes de tormant.</l>
                <l xml:id="d001l6311" n="5981">Damedeus, pere, tot issi voiremant</l>
                <l xml:id="d001l6312" n="5982">com ce est voirs et je le sui creant,</l>
                <l xml:id="d001l6313" n="5983">ce me donez qe je desire tant,</l>
                <l xml:id="d001l6314" n="5984">ce est le cors de mon neveu Rollant.</l>
                <l xml:id="d001l6315" n="5985">Deus en ait l'arme por son commandemant!"</l>
                <l xml:id="d001l6316" n="5986">Vint al destrier, si monte isnelemant;</l>
                <l xml:id="d001l6317" n="5987">l'estrier li tint Naymes et Joserant.</l>
                <l xml:id="d001l6318" n="5988">Sonent cil grasles et derier et devant;</l>
                <l xml:id="d001l6319" n="5989">sor toz les autres bondist li olifant.</l>
                <l xml:id="d001l6320" n="5990">Et François plorent por la mort de Rollant.</l>
                <l xml:id="d001l6321" n="5991">Karles esgarde vers Espeigne la grant,</l>
                <l xml:id="d001l6322" n="5992">desoz un arbre ramu et verdoiant.</l>
                <l xml:id="d001l6323" n="5993">La vit le cors qe il parama tant.</l>
                <l xml:id="d001l6324" n="5994">Li enperere li vait esperonant,</l>
                <l xml:id="d001l6325" n="5995">mist jambe a terre del bon destrier corant.</l>
                <l xml:id="d001l6326" n="5996">Il s'agenoille söef et bonemant,</l>
                <l xml:id="d001l6327" n="5997">devers les piez lo prist primieremant.</l>
                <l xml:id="d001l6328" n="5998">Enz en sa boche li mist l'ortel plus grant;</l>
                <l xml:id="d001l6329" n="5999">per grant dolçor la li va estregnant:</l>
                <l xml:id="d001l6330" n="6000">"Beas niés, dist Karles, com mar vos amai tant!</l>
                <l xml:id="d001l6331" n="6001">La vostre mort me va si angoissant,</l>
                <l xml:id="d001l6332" n="6002">per un petit qe li cuers ne me fant!"</l>
                <l xml:id="d001l6333" n="6003">Charlles li maignes, l'emperere puissant,</l>
                <l xml:id="d001l6334" n="6004">iloc se pasme voiant tote sa jant.</l>
                <l xml:id="d001l6335" n="6005">Por soie amor en pasmerent ben çant!</l>
                <l xml:id="d001l6336" n="6006">"Et, Deus! dist Otes, or voi je duel d'enfant.</l>
                <l xml:id="d001l6337" n="6007">Pur coi t'ocis, bons rois, nos els voiant?</l>
                <l xml:id="d001l6338" n="6008">Ja voiz qel gent te traient a garant.</l>
                <l xml:id="d001l6339" n="6009">Se il te perdent, qe feront il, dolant?</l>
                <l xml:id="d001l6340" n="6010">- Baron, dist Karles, vus parlez de niant!</l>
                <l xml:id="d001l6341" n="6011">Ja veez vos bien le damage si grant!</l>
                <l xml:id="d001l6342" n="6012">N'arai mais joie a trestot mon vivant."</l>
                <lb/>
                <lb/>
                <p xml:id="d001l6343" style="font-weight:bold" n="">CCCXXXI</p>
                <lb/>
                <l xml:id="d001l6344" n="6013">"Baron, dist Karles, por Dé lo fil Marie,</l>
                <l xml:id="d001l6345" n="6014">tant sui dolenz et pleins de desverie,</l>
                <l xml:id="d001l6346" n="6015">a poi qe l'arme nen est del cors partie</l>
                <l xml:id="d001l6347" n="6016">quant j'ai perdu ma riche baronie.</l>
                <l xml:id="d001l6348" n="6017">Mes niés Rollant qe la mort a saisie</l>
                <l xml:id="d001l6349" n="6018">et Oliver ne puis oblïer mie,</l>
                <l xml:id="d001l6350" n="6019">les doze pers qi mort ont recollie.</l>
                <l xml:id="d001l6351" n="6020">Lor armes soient en la celeste vie!</l>
                <l xml:id="d001l6352" n="6021">Ce m'a fait Guenes, qi sa foi m'a mentie,</l>
                <l xml:id="d001l6353" n="6022">qi les vendi a la gent de Persie."</l>
                <l xml:id="d001l6354" n="6023">Karles apele Richart de Normandie</l>
                <l xml:id="d001l6355" n="6024">e puis Naymon, li sires de Pavie:</l>
                <l xml:id="d001l6356" n="6025">"Gardez moi Guene. Q'il ne vos escamp mie!</l>
                <l xml:id="d001l6357" n="6026">Il sera ars et la pouldre guergie;</l>
                <l xml:id="d001l6358" n="6027">sa traïson li sera bien merie!"</l>
                <l xml:id="d001l6359" n="6028">Quant li rois ot sa parole fenie,</l>
                <l xml:id="d001l6360" n="6029">un poi ploran, sa parole li asoplie.</l>
                <l xml:id="d001l6361" n="6030">Li cuers li faut, la parole li lie.</l>
                <l xml:id="d001l6362" n="6031">Desor Naymon a la barbe florie</l>
                <l xml:id="d001l6363" n="6032">s'est acochez, voiant sa baronie.</l>
                <lb/>
                <lb/>
                <p xml:id="d001l6364" style="font-weight:bold" n="">CCCXXXII</p>
                <lb/>
                <l xml:id="d001l6365" n="6033">Duel ot li rois quant s'apuie a Namon.</l>
                <l xml:id="d001l6366" n="6034">Devant lui gisent li doze compeignon,</l>
                <l xml:id="d001l6367" n="6035">chascuns covertz d'un vermeil ciglaton.</l>
                <l xml:id="d001l6368" n="6036">"Baron, dist Karles, por Deu, qel la feron?</l>
                <l xml:id="d001l6369" n="6037">Mal m'a balli li orgueus Guenellon;</l>
                <l xml:id="d001l6370" n="6038">li siens servises me torne a mespreson.</l>
                <l xml:id="d001l6371" n="6039">Jesus li rende mort aspre gueresdon;</l>
                <l xml:id="d001l6372" n="6040">si fera il, se loingement vivon.</l>
                <l xml:id="d001l6373" n="6041">Faisons le bien: nos amis enterron,</l>
                <l xml:id="d001l6374" n="6042">qe nes menjucent ne liupart ne lion,</l>
                <l xml:id="d001l6375" n="6043">cil ors sauvage ne sangler ne brohon."</l>
                <l xml:id="d001l6376" n="6044">Et cil respondent: "Comment les sevesron?</l>
                <l xml:id="d001l6377" n="6045">Tant i sunt mort paien et Esclavon,</l>
                <l xml:id="d001l6378" n="6046">Turc et Persant et Bedoïn felon!"</l>
                <l xml:id="d001l6379" n="6047">Et respont Karles: "Vus dites voir, baron.</l>
                <l xml:id="d001l6380" n="6048">Or vos cochez trestoz a orison:</l>
                <l xml:id="d001l6381" n="6049">cascuns prit Deu selonc sa entencion</l>
                <l xml:id="d001l6382" n="6050">qe nos en face e voire divison.</l>
                <l xml:id="d001l6383" n="6051">En son servise sunt ocis mi baron."</l>
                <l xml:id="d001l6384" n="6052">A tant se mist cascuns a genuillon.</l>
                <l xml:id="d001l6385" n="6053">Li rois meïsme refist ses leccion:</l>
                <l xml:id="d001l6386" n="6054">"Damedeu, pere, par vostre digne non</l>
                <l xml:id="d001l6387" n="6055">terre feïstes, et mer par devison,</l>
                <l xml:id="d001l6388" n="6056">et le saint ciel par vostre esliction;</l>
                <l xml:id="d001l6389" n="6057">et herberjastes en l'ostel saint ches Symon</l>
                <l xml:id="d001l6390" n="6058">quant a Marie feïstes le pardon,</l>
                <l xml:id="d001l6391" n="6059">qe mist ses els sor vos piez a bandon;</l>
                <l xml:id="d001l6392" n="6060">iloc plora par bone entencion;</l>
                <l xml:id="d001l6393" n="6061">vus l'en levastes amont par le menton;</l>
                <l xml:id="d001l6394" n="6062">de son servise en ot bon gueredon</l>
                <l xml:id="d001l6395" n="6063">en tes sainz ceus, en ta susjeccion.</l>
                <l xml:id="d001l6396" n="6064">Sainz Espiriz, si com nos ce creon,</l>
                <l xml:id="d001l6397" n="6065">faites sevrance, qe ma gent conoison</l>
                <l xml:id="d001l6398" n="6066">ainz qe m'en parte, q'enterrer les puison!"</l>
                <lb/>
                <lb/>
                <p xml:id="d001l6399" style="font-weight:bold" n="">CCCXXXIII</p>
                <lb/>
                <l xml:id="d001l6400" n="6067">Nostre enperere se jut vers terre enclin</l>
                <l xml:id="d001l6401" n="6068">et li viel home et li jone mesclin,</l>
                <l xml:id="d001l6402" n="6069">et li Normant, Mansel et Angevin,</l>
                <l xml:id="d001l6403" n="6070">de maintes terres li conte palaçin.</l>
                <l xml:id="d001l6404" n="6071">Sor toz les altres ora le fil Pepin:</l>
                <l xml:id="d001l6405" n="6072">"Damedeu, pere, vos sai a vor divin.</l>
                <l xml:id="d001l6406" n="6073">Le jor feïstes et la nuit del serin,</l>
                <l xml:id="d001l6407" n="6074">et mer et terre deci en Marmorin,</l>
                <l xml:id="d001l6408" n="6075">et convertistes saint Pol et saint Fremin.</l>
                <l xml:id="d001l6409" n="6076">Je sui vostre hon, Sire, jusq'a la fin.</l>
                <l xml:id="d001l6410" n="6077">Faites sevrance de la gent Apolin</l>
                <l xml:id="d001l6411" n="6078">qe cristïen ne torgent a declin."</l>
                <l xml:id="d001l6412" n="6079">La voiz de ciel i tramist saint Martin</l>
                <l xml:id="d001l6413" n="6080">qi e sevra le lignage Caïn,</l>
                <l xml:id="d001l6414" n="6081">car sor chascun fist crostre un albespin.</l>
                <l xml:id="d001l6415" n="6082">Encor les voient li gentil pelerin</l>
                <l xml:id="d001l6416" n="6083">qi a Seint Jaqe en vont le droit chemin.</l>
                <l xml:id="d001l6417" n="6084">Karles se drece, si tint le chief enclin;</l>
                <l xml:id="d001l6418" n="6085">ses els essue al pan de son hermin.</l>
                <lb/>
                <lb/>
                <p xml:id="d001l6419" style="font-weight:bold" n="">CCCXXXIV</p>
                <lb/>
                <l xml:id="d001l6420" n="6086">K Charlles se drece, si a fait un sospir,</l>
                <l xml:id="d001l6421" n="6087">vir tote l'ost a une voiz fremir.</l>
                <l xml:id="d001l6422" n="6088">Des Sarazins n'i pot un seul cosir</l>
                <l xml:id="d001l6423" n="6089">car Deus les fist enspines devenir,</l>
                <l xml:id="d001l6424" n="6090">pognanz et aspres, si ne pöent florir.</l>
                <l xml:id="d001l6425" n="6091">"Baron, dist Karles, ben devons Deu servir!</l>
                <l xml:id="d001l6426" n="6092">Nus ne se doit esmaier de morir.</l>
                <l xml:id="d001l6427" n="6093">Nos amis voi a la terre gesir:</l>
                <l xml:id="d001l6428" n="6094">Franc chevalier, pensez de l'enfoïr."</l>
                <l xml:id="d001l6429" n="6095">Et cil si firent, qe nes volsent guerpir.</l>
                <l xml:id="d001l6430" n="6096">A peus aguz font les charners ovrir,</l>
                <l xml:id="d001l6431" n="6097">sisante o cent en un seul luis covrir.</l>
                <l xml:id="d001l6432" n="6098">"A, Deus! dist Karles, or devroie morir</l>
                <l xml:id="d001l6433" n="6099">quant teus barons voi en terre covrir</l>
                <l xml:id="d001l6434" n="6100">per cui je suel repouser et dormir,</l>
                <l xml:id="d001l6435" n="6101">qi me soloient mes granz oz esbaudir</l>
                <l xml:id="d001l6436" n="6102">e mes batalles sor Saraçin fornir</l>
                <l xml:id="d001l6437" n="6103">et la loi Deu esaucer et tenir.</l>
                <l xml:id="d001l6438" n="6104">Or m'estora les grant penes sofrir,</l>
                <l xml:id="d001l6439" n="6105">porter mes armes et mon escu tenir;</l>
                <l xml:id="d001l6440" n="6106">mot ai dur cuer quant il ne puet partir,</l>
                <l xml:id="d001l6441" n="6107">ne nostre Sire nel me velt consentir.</l>
                <l xml:id="d001l6442" n="6108">Mon boiseor faites avant venir:</l>
                <l xml:id="d001l6443" n="6109">voiant vos toz les ferai ja saisir,</l>
                <l xml:id="d001l6444" n="6110">en grant chaïnes enserer et tenir,</l>
                <l xml:id="d001l6445" n="6111">q'il ne s'en puisse escaper ne foïr</l>
                <l xml:id="d001l6446" n="6112">ne nul de vos ne devroit consentir.</l>
                <l xml:id="d001l6447" n="6113">Mais par la barbe dont voi le poil florir,</l>
                <l xml:id="d001l6448" n="6114">n'i a si riche, s'il s'en ouse aatir</l>
                <l xml:id="d001l6449" n="6115">del respitier ne del plus consentir,</l>
                <l xml:id="d001l6450" n="6116">q'ensanble o lui ne l'esstoisse morir.</l>
                <l xml:id="d001l6451" n="6117">Sa traïson li volrai ben merir."</l>
                <lb/>
                <lb/>
                <p xml:id="d001l6452" style="font-weight:bold" n="">CCCXXXV</p>
                <lb/>
                <l xml:id="d001l6453" n="6118">Nostre enperere se dreza en estant,</l>
                <l xml:id="d001l6454" n="6119">lo ciel regarde par merveillos talant:</l>
                <l xml:id="d001l6455" n="6120">vit la clarté des angles chantant</l>
                <l xml:id="d001l6456" n="6121">q'il vont les armes a grant joie menant.</l>
                <l xml:id="d001l6457" n="6122">Les morz enterrent Borguegnon et Normant.</l>
                <l xml:id="d001l6458" n="6123">Ainz q'il se partent, i fist Deus vertu grant:</l>
                <l xml:id="d001l6459" n="6124">per mi les fosses vont les tonbes croissant,</l>
                <l xml:id="d001l6460" n="6125">beles et droites, fresches et verdoiant,</l>
                <l xml:id="d001l6461" n="6126">qi a toz jors i sunt aparissant.</l>
                <l xml:id="d001l6462" n="6127">Colpent cez perches chevalier et serjant</l>
                <l xml:id="d001l6463" n="6128">as bieres faire, dont trestot sunt dolant.</l>
                <l xml:id="d001l6464" n="6129">Desus leverent Oliver et Rollant;</l>
                <l xml:id="d001l6465" n="6130">a forz somiers les font porter avant.</l>
                <l xml:id="d001l6466" n="6131">De Rencevals issirent a itant.</l>
                <l xml:id="d001l6467" n="6132">Lors plora Karles et Nemes le vaillant,</l>
                <l xml:id="d001l6468" n="6133">et li Danois qi lo cuer ot dolant.</l>
                <l xml:id="d001l6469" n="6134">Iloc refu la criee si grant,</l>
                <l xml:id="d001l6470" n="6135">nus hom de char n'i oïst Deu tonant.</l>
                <lb/>
                <lb/>
                <p xml:id="d001l6471" style="font-weight:bold" n="">CCCXXXVI</p>
                <lb/>
                <l xml:id="d001l6472" n="6136">Quant l'enperere ot sa gent enterree</l>
                <l xml:id="d001l6473" n="6137">et la compaigne qi fu bone eüree</l>
                <l xml:id="d001l6474" n="6138">qi a duel fu en Renchevals livree,</l>
                <l xml:id="d001l6475" n="6139">chascune biere fu mot bien atornee,</l>
                <l xml:id="d001l6476" n="6140">sor les somiers et trosee et levee,</l>
                <l xml:id="d001l6477" n="6141">des doze pers dont France est adolee.</l>
                <l xml:id="d001l6478" n="6142">Plore li rois o la barbe meslee:</l>
                <l xml:id="d001l6479" n="6143">sovent se pasme sor la sele doree.</l>
                <l xml:id="d001l6480" n="6144">Les porz passerent un poi ainz l'ajornee.</l>
                <l xml:id="d001l6481" n="6145">A Seint Johan vindrent a la vespree;</l>
                <l xml:id="d001l6482" n="6146">la herbergerent la gent qi ert lassee.</l>
                <l xml:id="d001l6483" n="6147">N'i veïssiez ne terre ne valee,</l>
                <l xml:id="d001l6484" n="6148">ne combe oscure qi tant soit ennublee,</l>
                <l xml:id="d001l6485" n="6149">o feu n'eüst ou chandele alumee,</l>
                <l xml:id="d001l6486" n="6150">ou cerge espris ou lanterne enbrasee.</l>
                <l xml:id="d001l6487" n="6151">Entor les cerges fu mot grant la criee;</l>
                <l xml:id="d001l6488" n="6152">par tote l'ost est la noisse alee.</l>
                <lb/>
                <lb/>
                <p xml:id="d001l6489" style="font-weight:bold" n="">CCCXXXVII</p>
                <lb/>
                <l xml:id="d001l6490" n="6153">La nuit i jut nostre enpereres ber.</l>
                <l xml:id="d001l6491" n="6154">Li autres poeples pense de l'osteler;</l>
                <l xml:id="d001l6492" n="6155">en son les lances font cerges alumer.</l>
                <l xml:id="d001l6493" n="6156">Iloc fist Karles un moster estorer</l>
                <l xml:id="d001l6494" n="6157">por son nevou, "San Johan" apeler,</l>
                <l xml:id="d001l6495" n="6158">as piez des porz si com l'on doit passer.</l>
                <l xml:id="d001l6496" n="6159">Meint bon vasal i veïssiez plorer,</l>
                <l xml:id="d001l6497" n="6160">lor meins detordre et lor chevols tirer,</l>
                <l xml:id="d001l6498" n="6161">lor dras de soie desronpre et desramer.</l>
                <l xml:id="d001l6499" n="6162">Li enperere ne puet nul conforter.</l>
                <l xml:id="d001l6500" n="6163">N'est pas mervelle, ja n'en doit nus parler,</l>
                <l xml:id="d001l6501" n="6164">quant cels voit mortz par cui doit reposser:</l>
                <l xml:id="d001l6502" n="6165">ce est Rollant et Oliver li ber</l>
                <l xml:id="d001l6503" n="6166">qi suelent faire terre soz als trambler,</l>
                <l xml:id="d001l6504" n="6167">paiene gent batizer et lever,</l>
                <l xml:id="d001l6505" n="6168">trestot le monde envers als acliner.</l>
                <l xml:id="d001l6506" n="6169">Quant Karles vit au maitin ajorner,</l>
                <l xml:id="d001l6507" n="6170">Nevelon fait devant soi apeler,</l>
                <l xml:id="d001l6508" n="6171">Gerart de Blois et Gui de Seint Omer,</l>
                <l xml:id="d001l6509" n="6172">Joifroi d'Anjou qe il pot tant amer.</l>
                <l xml:id="d001l6510" n="6173">"Baron, dist Karles, je vos ai fait mander;</l>
                <l xml:id="d001l6511" n="6174">un mien servise vos voudrai commander:</l>
                <l xml:id="d001l6512" n="6175">cent chevaliers me faites conraer.</l>
                <l xml:id="d001l6513" n="6176">Par la gastine vos convient a paser</l>
                <l xml:id="d001l6514" n="6177">droit a Vïene, qe tient Girart li ber.</l>
                <l xml:id="d001l6515" n="6178">Dites au duc c'a moi viegne a parler,</l>
                <l xml:id="d001l6516" n="6179">si m'ament Aude, qi tant a le vis cler,</l>
                <l xml:id="d001l6517" n="6180">et si li dites qe la vorai marier.</l>
                <l xml:id="d001l6518" n="6181">Jo la cuidai a mon nevou doner,</l>
                <l xml:id="d001l6519" n="6182">mais Guenelons nos a fait desevrer."</l>
                <l xml:id="d001l6520" n="6183">Li rois se pasme, ne poit sor piez ester.</l>
                <l xml:id="d001l6521" n="6184">Naymes l'a fait desor soi acliner,</l>
                <l xml:id="d001l6522" n="6185">desor son cors un petit repouser.</l>
                <l xml:id="d001l6523" n="6186">Li rois revint, cels prist a esgarder:</l>
                <l xml:id="d001l6524" n="6187">"Baron, dist il, puis moi en vos fïer?"</l>
                <l xml:id="d001l6525" n="6188">Il lor a fait a toz sor sainz jurer</l>
                <l xml:id="d001l6526" n="6189">et a toz cels qi devoient aler</l>
                <l xml:id="d001l6527" n="6190">qe il feront cele dolor celer,</l>
                <l xml:id="d001l6528" n="6191">"tant qe je puisse au duc Girart parler;</l>
                <l xml:id="d001l6529" n="6192">et la bele Aude volrai reconforter.</l>
                <l xml:id="d001l6530" n="6193">Se li pooie sol icest duel enbler!</l>
                <l xml:id="d001l6531" n="6194">S'ensi nel faites, ja n'i porai parler,</l>
                <l xml:id="d001l6532" n="6195">ainz li vesrai le cuer el cors crever."</l>
                <l xml:id="d001l6533" n="6196">Lors fist li rois reliqes aporter.</l>
                <l xml:id="d001l6534" n="6197">Quant ont juré, si se vont repouser;</l>
                <l xml:id="d001l6535" n="6198">es chevals montent, n'i ot qe de l'esrer;</l>
                <l xml:id="d001l6536" n="6199">et Karles fist ses grasles soner.</l>
                <l xml:id="d001l6537" n="6200">Tot droit a Blavies fist les berres torner.</l>
                <lb/>
                <lb/>
                <p xml:id="d001l6538" style="font-weight:bold" n="">CCCXXXVIII</p>
                <lb/>
                <l xml:id="d001l6539" n="6201">Quant l'enperere revint de pasmison,</l>
                <l xml:id="d001l6540" n="6202">del conforter se penent li baron,</l>
                <l xml:id="d001l6541" n="6203">et duc et conte, qi furent environ.</l>
                <l xml:id="d001l6542" n="6204">Karles apele Basin le Bergoignon,</l>
                <l xml:id="d001l6543" n="6205">Garin d'Alvergne, Mile de Besençon,</l>
                <l xml:id="d001l6544" n="6206">Gui de Nevers et Girart d'Orion.</l>
                <l xml:id="d001l6545" n="6207">"Baron, dist Karles, entendez ma raison:</l>
                <l xml:id="d001l6546" n="6208">de mon servise vos pri toz et semon.</l>
                <l xml:id="d001l6547" n="6209">Vus m'en irez a la citez de Mascon,</l>
                <l xml:id="d001l6548" n="6210">por ma suer Berte o la riche façon.</l>
                <l xml:id="d001l6549" n="6211">Celle fu dame au riche duc Millon,</l>
                <l xml:id="d001l6550" n="6212">puis la donai al conte Guenelon.</l>
                <l xml:id="d001l6551" n="6213">Rendu m'en a mot malvai guisredon."</l>
                <l xml:id="d001l6552" n="6214">Et cil respondent: "Fallir ne vos devon!"</l>
                <lb/>
                <lb/>
                <p xml:id="d001l6553" style="font-weight:bold" n="">CCCXXXIX</p>
                <lb/>
                <l xml:id="d001l6554" n="6215">"Franc chevalier, encor vos donrai al:</l>
                <l xml:id="d001l6555" n="6216">en chascun leu o vos prendez estal,</l>
                <l xml:id="d001l6556" n="6217">celez mot bien le damage mortal.</l>
                <l xml:id="d001l6557" n="6218">Dites ma suer, qe je teing a loial,</l>
                <l xml:id="d001l6558" n="6219">de Franc corage, qi ainc ne pensa mal,</l>
                <l xml:id="d001l6559" n="6220">je la donai a cil traitor mortal</l>
                <l xml:id="d001l6560" n="6221">qi m'a tolu tant nobile vasal</l>
                <l xml:id="d001l6561" n="6222">et a bien proef ma corone roial.</l>
                <l xml:id="d001l6562" n="6223">Jesus l'en rende un si fier batistal</l>
                <l xml:id="d001l6563" n="6224">qe toz li monde l'en esgard comunal."</l>
                <lb/>
                <lb/>
                <p xml:id="d001l6564" style="font-weight:bold" n="">CCCXL</p>
                <lb/>
                <l xml:id="d001l6565" n="6225">Li cinc baron qe rois Karles semont</l>
                <l xml:id="d001l6566" n="6226">congié demandent, puis montent, si s'en vont.</l>
                <l xml:id="d001l6567" n="6227">Grant duel ot Karles quant mot ne lor respont;</l>
                <l xml:id="d001l6568" n="6228">mot a fier cuer quant de dolor n'en font.</l>
                <l xml:id="d001l6569" n="6229">Et cil chevauchent qi de l'ost parti sunt;</l>
                <l xml:id="d001l6570" n="6230">il ne redotent ne pui ne val ne mont.</l>
                <l xml:id="d001l6571" n="6231">Prochenement arere revenront;</l>
                <l xml:id="d001l6572" n="6232">la suer Karllon avec aus amenront.</l>
                <l xml:id="d001l6573" n="6233">A, Deus! qel duel quant il asanblaront</l>
                <l xml:id="d001l6574" n="6234">quant Aude et Berte ensanble ajosteront.</l>
                <lb/>
                <lb/>
                <p xml:id="d001l6575" style="font-weight:bold" n="">CCCXLI</p>
                <lb/>
                <l xml:id="d001l6576" n="6235">Li rois chevauche qi s'est mis el retor</l>
                <l xml:id="d001l6577" n="6236">par la gastine envers Terre Major.</l>
                <l xml:id="d001l6578" n="6237">Franzois regretent durement lor seignor:</l>
                <l xml:id="d001l6579" n="6238">"Hé, Rollant, sire, qel duel et qel iror!</l>
                <l xml:id="d001l6580" n="6239">Qi donra meis ne chastel ne honors</l>
                <l xml:id="d001l6581" n="6240">ne bones armes ne destrier misoldor?"</l>
                <l xml:id="d001l6582" n="6241">Vindrent a Sorges o herbergerent le jor</l>
                <l xml:id="d001l6583" n="6242">sor la rivere qi fu de grant laor.</l>
                <l xml:id="d001l6584" n="6243">La crut au roi grant duel et fort iror:</l>
                <l xml:id="d001l6585" n="6244">eschapa li son felon boiseor,</l>
                <l xml:id="d001l6586" n="6245">Guenes li fel, qi mut la grant dolor</l>
                <l xml:id="d001l6587" n="6246">dont doce France torna en grant freor.</l>
                <l xml:id="d001l6588" n="6247">Guenes s'adobe com on de grant feror;</l>
                <l xml:id="d001l6589" n="6248">el dester monte Garin de Mont Arsor;</l>
                <l xml:id="d001l6590" n="6249">en fuie torne, n'ot cure de sejor.</l>
                <l xml:id="d001l6591" n="6250">Quant la novele en vint l'emperaor,</l>
                <l xml:id="d001l6592" n="6251">"A, Deus! dist Karles, s'or pert mon traïtor,</l>
                <l xml:id="d001l6593" n="6252">jamais n'arai ne joie ne baudor.</l>
                <l xml:id="d001l6594" n="6253">Or i parra se j'ai nul pugneor</l>
                <l xml:id="d001l6595" n="6254">qil me rendra. Je li crostrai s'onor</l>
                <l xml:id="d001l6596" n="6255">et a sa vie ert saissi de m'amor!"</l>
                <l xml:id="d001l6597" n="6256">Franzois entendent le cleim de lor seignor.</l>
                <l xml:id="d001l6598" n="6257">Mil en i sallent par force et par vigor;</l>
                <l xml:id="d001l6599" n="6258">avant fu traiz meint destrier misoldor.</l>
                <l xml:id="d001l6600" n="6259">Deci q'el vespre ne prist nus d'al retor.</l>
                <lb/>
                <lb/>
                <p xml:id="d001l6601" style="font-weight:bold" n="">CCCXLII</p>
                <lb/>
                <l xml:id="d001l6602" n="6260">Fuit s'en fel Guenes sor un destrier morois.</l>
                <l xml:id="d001l6603" n="6261">Aler s'en qide en son reigne a espois,</l>
                <l xml:id="d001l6604" n="6262">ou a Tolete o as altres manois.</l>
                <l xml:id="d001l6605" n="6263">Per grant vertu i sallirent Franzois;</l>
                <l xml:id="d001l6606" n="6264">plus de dis mille i sallent demanois.</l>
                <l xml:id="d001l6607" n="6265">Danz Otes sist sor un dester norois;</l>
                <l xml:id="d001l6608" n="6266">toz eslaissiez s'en va devant Franzois.</l>
                <l xml:id="d001l6609" n="6267">Forment l'enchaucent par mi les vas d'Orcois</l>
                <l xml:id="d001l6610" n="6268">o li esclos de son cheval sunt frois.</l>
                <lb/>
                <lb/>
                <p xml:id="d001l6611" style="font-weight:bold" n="">CCCXLIII</p>
                <lb/>
                <l xml:id="d001l6612" n="6269">Par la gaudine va Guenellon fuiant</l>
                <l xml:id="d001l6613" n="6270">vers Saragoze, la terre a l'amirant;</l>
                <l xml:id="d001l6614" n="6271">passa un tertre et une aive corant.</l>
                <l xml:id="d001l6615" n="6272">Enz el chemin vit une gent esrant:</l>
                <l xml:id="d001l6616" n="6273">marcheant sunt, si vont foire qerant.</l>
                <l xml:id="d001l6617" n="6274">Il les salue toz primereins avant.</l>
                <l xml:id="d001l6618" n="6275">Cil li demandent de qel part vient esrant</l>
                <l xml:id="d001l6619" n="6276">et de chemins com il sunt aquitant:</l>
                <l xml:id="d001l6620" n="6277">"Seignor, mot bien, ce dist les sosduiant.</l>
                <l xml:id="d001l6621" n="6278">N'a home en terre n'en cest siegle vivant</l>
                <l xml:id="d001l6622" n="6279">qi pas vos tolle un seul denier vallant.</l>
                <l xml:id="d001l6623" n="6280">Ci venent gentz qi tos me vont chaçant.</l>
                <l xml:id="d001l6624" n="6281">Ocis lor ai un lor ami vaillant:</l>
                <l xml:id="d001l6625" n="6282">je n'en poi mais, jel fis moi deffendant.</l>
                <l xml:id="d001l6626" n="6283">Les voz merciz, dites lor en itant:</l>
                <l xml:id="d001l6627" n="6284">bien puis ja estre cinc lieues la avant."</l>
                <l xml:id="d001l6628" n="6285">Icil respondent: "Tot a vostre commant!"</l>
                <l xml:id="d001l6629" n="6286">Otre s'en passe sor le destrier corant,</l>
                <l xml:id="d001l6630" n="6287">et cil s'en tornent tot lor chemin esrant;</l>
                <l xml:id="d001l6631" n="6288">l'aive passerent et le tertre pendant.</l>
                <l xml:id="d001l6632" n="6289">Oton encontrent desor un auferant.</l>
                <l xml:id="d001l6633" n="6290">Il lor demande: "Bau seignor marcheant,</l>
                <l xml:id="d001l6634" n="6291">veïssiez vos un chevalier esrant?"</l>
                <l xml:id="d001l6635" n="6292">Et cil respondent: "Folie alez qerant!</l>
                <l xml:id="d001l6636" n="6293">S'ensi se tient com il fait le samblant,</l>
                <l xml:id="d001l6637" n="6294">n'ert mais balliez par nul home vivant.</l>
                <l xml:id="d001l6638" n="6295">Cinc lieues larges, sanz menzoigne disant,</l>
                <l xml:id="d001l6639" n="6296">a ja passé la grant aive corant.</l>
                <l xml:id="d001l6640" n="6297">- A, Deus, dist Otes, qi fus en Biauliant!</l>
                <l xml:id="d001l6641" n="6298">Li solouz basse qi se vait declinant.</l>
                <l xml:id="d001l6642" n="6299">N'iert mais bailliez, jel sai a esciant!"</l>
                <l xml:id="d001l6643" n="6300">Arere torne a cels qel vont suiant,</l>
                <l xml:id="d001l6644" n="6301">si lor conta le dit del merchaant.</l>
                <l xml:id="d001l6645" n="6302">Cil s'en retornent, si vont l'enchaz laissant.</l>
                <lb/>
                <lb/>
                <p xml:id="d001l6646" style="font-weight:bold" n="">CCCXLIV</p>
                <lb/>
                <l xml:id="d001l6647" n="6303">Cil s'en retornent qi ont l'enchals laissié;</l>
                <l xml:id="d001l6648" n="6304">tot droit a l'ost sunt Franzois repairié.</l>
                <l xml:id="d001l6649" n="6305">"Baron, fait Karles, com avez esploitié?</l>
                <l xml:id="d001l6650" n="6306">Avez vos pris Guenelon et lïé?</l>
                <l xml:id="d001l6651" n="6307">- Sire, dist Otes, mot l'avons enchacié.</l>
                <l xml:id="d001l6652" n="6308">Se Deus m'aït, ne l'avons pas baillié.</l>
                <l xml:id="d001l6653" n="6309">A mercheanz de Limojes le sié</l>
                <l xml:id="d001l6654" n="6310">qe encontrames a un tertre puié:</l>
                <l xml:id="d001l6655" n="6311">cil nos ont dit, conté et enseigné</l>
                <l xml:id="d001l6656" n="6312">qe bien puet estre cinc lieues eslongié.</l>
                <l xml:id="d001l6657" n="6313">Enz en un bos s'est li fel enbuschié.</l>
                <l xml:id="d001l6658" n="6314">- A, Deus! dist Karles, qel duel et qel pechié!</l>
                <l xml:id="d001l6659" n="6315">Sainte Marie, com m'avez oblïé</l>
                <l xml:id="d001l6660" n="6316">qe je nel teing tant q'en fuse vengié!</l>
                <l xml:id="d001l6661" n="6317">Otes, dist Karles, vers moi avez boissié:</l>
                <l xml:id="d001l6662" n="6318">come coharz avez le camp laissié.</l>
                <l xml:id="d001l6663" n="6319">Alez vos en! Je vos doins le congié,</l>
                <l xml:id="d001l6664" n="6320">car coarz hon ne doit estre esaucié</l>
                <l xml:id="d001l6665" n="6321">ne de seignor tenir castel ne fié!"</l>
                <lb/>
                <lb/>
                <p xml:id="d001l6666" style="font-weight:bold" n="">CCCXLV</p>
                <lb/>
                <l xml:id="d001l6667" n="6322">Dolanz fu Karles, irez et abosmez,</l>
                <l xml:id="d001l6668" n="6323">por Guenelon qi li est eschapez.</l>
                <l xml:id="d001l6669" n="6324">De ce fist Otes qe chevaliers membrez:</l>
                <l xml:id="d001l6670" n="6325">ist de la cort sanz congiez demandez;</l>
                <l xml:id="d001l6671" n="6326">tresc'a sa tente s'en est mot tost alez;</l>
                <l xml:id="d001l6672" n="6327">o lui ala Sanses et Ysorez,</l>
                <l xml:id="d001l6673" n="6328">deus barons riches qi de lui sunt privez.</l>
                <l xml:id="d001l6674" n="6329">"Baron, dist Otes, mot doi estre adolez;</l>
                <l xml:id="d001l6675" n="6330">jamais en terre ne serai coronez</l>
                <l xml:id="d001l6676" n="6331">por Guenelon, qi nos est eschapez.</l>
                <l xml:id="d001l6677" n="6332">Alez as armes, chevalier, si montez!</l>
                <l xml:id="d001l6678" n="6333">Mes cuers me dist qe ja sera trovez."</l>
                <l xml:id="d001l6679" n="6334">Li dui baron ont bien lor cors armez.</l>
                <l xml:id="d001l6680" n="6335">Otes meïsmes s'est mot bien conreez;</l>
                <l xml:id="d001l6681" n="6336">monte en Morel, qi fu l'amustadez.</l>
                <l xml:id="d001l6682" n="6337">Issent de l'ost, n'i furen arestez.</l>
                <l xml:id="d001l6683" n="6338">La lune luist qi lor dona clartez;</l>
                <l xml:id="d001l6684" n="6339">trestote nuit ont les chevals hastez</l>
                <l xml:id="d001l6685" n="6340">toz les esclos qi Guenes est alez;</l>
                <l xml:id="d001l6686" n="6341">passerent l'aigue et les porz et les guez.</l>
                <l xml:id="d001l6687" n="6342">Uns païssanz les avoit encontrez;</l>
                <l xml:id="d001l6688" n="6343">li pautoners vit les vaissiaus armez.</l>
                <l xml:id="d001l6689" n="6344">Mot bonement les a araisonez:</l>
                <l xml:id="d001l6690" n="6345">"Je n'ai avoir ne diners möenez;</l>
                <l xml:id="d001l6691" n="6346">uns colers sui, meint fardaus ai portez;</l>
                <l xml:id="d001l6692" n="6347">de deus lasrons ai esté desrobez.</l>
                <l xml:id="d001l6693" n="6348">- Amis, dist Otes, bien es aseürez,</l>
                <l xml:id="d001l6694" n="6349">mais d'une chose me diras veritez:</l>
                <l xml:id="d001l6695" n="6350">se par ci passe uns chevalier armez.</l>
                <l xml:id="d001l6696" n="6351">- Nenil, bau sire, por saintes loiautez,</l>
                <l xml:id="d001l6697" n="6352">fors d'une chose me sui je porpansez:</l>
                <l xml:id="d001l6698" n="6353">esgardez, sire, cez grant arbres ramez</l>
                <l xml:id="d001l6699" n="6354">qe vos veez ensor cel pui plantez.</l>
                <l xml:id="d001l6700" n="6355">Iloques dort uns chevalier armez;</l>
                <l xml:id="d001l6701" n="6356">ses bons escuz est sor son dos tornez</l>
                <l xml:id="d001l6702" n="6357">et ses destriers a son braz aresnez,</l>
                <l xml:id="d001l6703" n="6358">la crope fauve et toz blans le costez.</l>
                <l xml:id="d001l6704" n="6359">- Et, Deus! dist Otes, par les toies bontez,</l>
                <l xml:id="d001l6705" n="6360">c'est li traïtes, jel sai, c'est veritez!"</l>
                <l xml:id="d001l6706" n="6361">Il point Morel des esperons dorez;</l>
                <l xml:id="d001l6707" n="6362">n'est nule beste ne cers tant esfreez</l>
                <l xml:id="d001l6708" n="6363">qi se tenist deus arpenz mesurez.</l>
                <lb/>
                <lb/>
                <p xml:id="d001l6709" style="font-weight:bold" n="">CCCXLVI</p>
                <lb/>
                <l xml:id="d001l6710" n="6364">Ote esperone le pendant d'un costal</l>
                <l xml:id="d001l6711" n="6365">car mot redote icil traitor mortal.</l>
                <l xml:id="d001l6712" n="6366">Se il s'esveille o se ret al cheval,</l>
                <l xml:id="d001l6713" n="6367">n'ert mais bailliez par nul home charnal,</l>
                <l xml:id="d001l6714" n="6368">et de ses armes le seint tant a vasal,</l>
                <l xml:id="d001l6715" n="6369">se il fu si com autre home loial,</l>
                <l xml:id="d001l6716" n="6370">n'eüst mellor en France la roial.</l>
                <l xml:id="d001l6717" n="6371">Li bons destriers vit venir le vasal,</l>
                <l xml:id="d001l6718" n="6372">si henist cler, tot fait tentir le val;</l>
                <l xml:id="d001l6719" n="6373">per grant freor saut sus le desloial</l>
                <l xml:id="d001l6720" n="6374">et trait l'espee, tint l'escu comunal.</l>
                <lb/>
                <lb/>
                <p xml:id="d001l6721" style="font-weight:bold" n="">CCCXLVII</p>
                <lb/>
                <l xml:id="d001l6722" n="6375">Grant fierté mene le destrier misoldor;</l>
                <l xml:id="d001l6723" n="6376">cil saut en piez qi de mort ot poür;</l>
                <l xml:id="d001l6724" n="6377">l'escu enbrace com on de grant vigor.</l>
                <l xml:id="d001l6725" n="6378">"Ahi, traïtes, dist Otes par iror,</l>
                <l xml:id="d001l6726" n="6379">vos n'alez mie com on de grant valor!</l>
                <l xml:id="d001l6727" n="6380">Je vus commant de par l'enperaor,</l>
                <l xml:id="d001l6728" n="6381">tornez arere, si croistra vostre honor!</l>
                <l xml:id="d001l6729" n="6382">Mot se fioit en vostre grant vigor</l>
                <l xml:id="d001l6730" n="6383">quant al mesage vos tramist l'autre jor.</l>
                <l xml:id="d001l6731" n="6384">Au roi Marsille feïstes tel felor</l>
                <l xml:id="d001l6732" n="6385">dont doce France est tornee a dolor;</l>
                <l xml:id="d001l6733" n="6386">et la roïne vos i dona s'amor.</l>
                <l xml:id="d001l6734" n="6387">Vos en pendrez en son cel pui auçor!"</l>
                <l xml:id="d001l6735" n="6388">Guenes l'entent, trait le brant de color;</l>
                <l xml:id="d001l6736" n="6389">l'escu enbraze com on de grant valor.</l>
                <lb/>
                <lb/>
                <p xml:id="d001l6737" style="font-weight:bold" n="">CCCXLVIII</p>
                <lb/>
                <l xml:id="d001l6738" n="6390">"Otes, dist Guenes, vient en i meis qe vos?</l>
                <l xml:id="d001l6739" n="6391">De moi laidir sanblez mot orguellos!</l>
                <l xml:id="d001l6740" n="6392">Faites le bien com hom chevaleros:</l>
                <l xml:id="d001l6741" n="6393">monter me lasse desor mon destrier ros.</l>
                <l xml:id="d001l6742" n="6394">Combaton nos par nos cors anbesdous:</l>
                <l xml:id="d001l6743" n="6395">ja mostrerons de nos lances les trous!"</l>
                <l xml:id="d001l6744" n="6396">Ce respont Otes: "Trop estes engeignos.</l>
                <l xml:id="d001l6745" n="6397">Se estïez el destriers rabinos,</l>
                <l xml:id="d001l6746" n="6398">ja fuïriez par mi cez vals erbos;</l>
                <l xml:id="d001l6747" n="6399">je en serai vers le roi vergognos.</l>
                <l xml:id="d001l6748" n="6400">Maldehait ait ja en ert cremetos!</l>
                <l xml:id="d001l6749" n="6401">Prenez l'escu, si montez sor le ros.</l>
                <l xml:id="d001l6750" n="6402">Se vos fuiez, trop ferez qe boisous.</l>
                <l xml:id="d001l6751" n="6403">De l'enchaucer serai mal talentos;</l>
                <l xml:id="d001l6752" n="6404">avant Morel ne puet garir le ros."</l>
                <lb/>
                <lb/>
                <p xml:id="d001l6753" style="font-weight:bold" n="">CCCXLIX</p>
                <lb/>
                <l xml:id="d001l6754" n="6405">Por le congié s'est Guenes esbaudi;</l>
                <l xml:id="d001l6755" n="6406">l'escu enbraze, lo destrer a saisi,</l>
                <l xml:id="d001l6756" n="6407">car de ses armes fu bien amenevi.</l>
                <l xml:id="d001l6757" n="6408">Se il n'eüst vers son seignor guenchi!</l>
                <l xml:id="d001l6758" n="6409">Danz Otes a hardiment recolli;</l>
                <l xml:id="d001l6759" n="6410">broche Morel, des esperons feri.</l>
                <l xml:id="d001l6760" n="6411">Otes li cons a son espié brandi.</l>
                <l xml:id="d001l6761" n="6412">Dist au felon: "Vasal, je vos desfi!</l>
                <l xml:id="d001l6762" n="6413">Ersoir au vespre fui mot par vui laidi."</l>
                <l xml:id="d001l6763" n="6414">Ce respont Guene: "Vers moi t'es aati.</l>
                <l xml:id="d001l6764" n="6415">Quant je me sui de mes armes saisi</l>
                <l xml:id="d001l6765" n="6416">et sui montez sor Fauvel l'arabi,</l>
                <l xml:id="d001l6766" n="6417">desfïé m'as. Tot autretel te di:</l>
                <l xml:id="d001l6767" n="6418">mot corte joie en aront t ami!"</l>
                <l xml:id="d001l6768" n="6419">Lors se requirent li mortel enemi:</l>
                <l xml:id="d001l6769" n="6420">lor escu sont et fendu et parti</l>
                <l xml:id="d001l6770" n="6421">et chascuns d'aus fu el cors mot blesmi.</l>
                <l xml:id="d001l6771" n="6422">Otes trebuce et Guenellons chaï;</l>
                <l xml:id="d001l6772" n="6423">del redricer ne sunt mie esbahi.</l>
                <lb/>
                <lb/>
                <p xml:id="d001l6773" style="font-weight:bold" n="">CCCL</p>
                <lb/>
                <l xml:id="d001l6774" n="6424">Li dui baron pensent del relever.</l>
                <l xml:id="d001l6775" n="6425">Si s'entresferent comme chevalier ber</l>
                <l xml:id="d001l6776" n="6426">qe les escuz se font des cols voler,</l>
                <l xml:id="d001l6777" n="6427">et des verz elmes font les pieres quasser</l>
                <l xml:id="d001l6778" n="6428">plus fierement qe liupart ne sengler,</l>
                <l xml:id="d001l6779" n="6429">quant li dui autre commencent a crïer:</l>
                <l xml:id="d001l6780" n="6430">"Cuivert traïtes! Ne savez o aler?"</l>
                <l xml:id="d001l6781" n="6431">Quant voit fel Guene ne lor puet escaper,</l>
                <l xml:id="d001l6782" n="6432">per nul engin son destrer recovrer,</l>
                <l xml:id="d001l6783" n="6433">s'espee rent, merci prist a crïer.</l>
                <l xml:id="d001l6784" n="6434">Senpres le font devant als desarmer,</l>
                <l xml:id="d001l6785" n="6435">sor un destrier isnelement monter,</l>
                <l xml:id="d001l6786" n="6436">sor le plus lent qe il porent trover,</l>
                <l xml:id="d001l6787" n="6437">et deus osberz derere lui troser,</l>
                <l xml:id="d001l6788" n="6438">et un escu li font al col porter.</l>
                <l xml:id="d001l6789" n="6439">Tot droit a l'ost pensent del retorner</l>
                <l xml:id="d001l6790" n="6440">o l'emperere fait les beres garder.</l>
                <l xml:id="d001l6791" n="6441">Quant il vit Guene, si comence a plorer:</l>
                <l xml:id="d001l6792" n="6442">"Otes, dist Karles, gentius estes et ber!</l>
                <l xml:id="d001l6793" n="6443">O repeüstes mon traïtor trover?</l>
                <l xml:id="d001l6794" n="6444">A mot grant tort vos fis ersoir blasmer.</l>
                <l xml:id="d001l6795" n="6445">Tenez mon gaje por le droit presenter!</l>
                <l xml:id="d001l6796" n="6446">- Sire, dist Otes, ice laissez ester!</l>
                <l xml:id="d001l6797" n="6447">Vos estes rois; je sui un bacheler!</l>
                <l xml:id="d001l6798" n="6448">Quant vos plaira sel posrez amender."</l>
                <lb/>
                <lb/>
                <p xml:id="d001l6799" style="font-weight:bold" n="">CCCLI</p>
                <lb/>
                <l xml:id="d001l6800" n="6449">"Droit eperere, dist Otes a Karllon,</l>
                <l xml:id="d001l6801" n="6450">je vos ren pris le conte Guenellon.</l>
                <l xml:id="d001l6802" n="6451">Por lui ateindre sui mis en grant randon.</l>
                <l xml:id="d001l6803" n="6452">- Otes, dist Charlles, cuer avez de baron!</l>
                <l xml:id="d001l6804" n="6453">Rendre vos qit mot riche guesredon."</l>
                <l xml:id="d001l6805" n="6454">Ogier apele et le conte Sanson,</l>
                <l xml:id="d001l6806" n="6455">Foqe del Mans et d'Estampes Aton,</l>
                <l xml:id="d001l6807" n="6456">et le visdame qi fu de Chaelon:</l>
                <l xml:id="d001l6808" n="6457">"Je vos commant cest traïtor felon.</l>
                <l xml:id="d001l6809" n="6458">Gardez lo bien par tel condicion:</l>
                <l xml:id="d001l6810" n="6459">s'il vos eschape, ja n'arez raenzon</l>
                <l xml:id="d001l6811" n="6460">por tant com puisse chaucer mon esperon!</l>
                <l xml:id="d001l6812" n="6461">Je n'en prendrai nul rachat dou felon</l>
                <l xml:id="d001l6813" n="6462">qe je nel pende en alt comme lasron!</l>
                <l xml:id="d001l6814" n="6463">Quant dant Gerart vendra et si baron</l>
                <l xml:id="d001l6815" n="6464">et la bele Aude o la chiere façon,</l>
                <l xml:id="d001l6816" n="6465">fiere venjance en prendrai del gloton</l>
                <l xml:id="d001l6817" n="6466">sel jugeront tuit mi mellor baron."</l>
                <l xml:id="d001l6818" n="6467">Et cil respondent: "Mot bien le garderon</l>
                <l xml:id="d001l6819" n="6468">dusc'a cele eure qe nos le vos rendron."</l>
                <l xml:id="d001l6820" n="6469">Li rois se pasme sor l'espaule Naymon;</l>
                <l xml:id="d001l6821" n="6470">Ogier l'en lieve et tuit si compeignon.</l>
                <lb/>
                <lb/>
                <p xml:id="d001l6822" style="font-weight:bold" n="">CCCLII</p>
                <lb/>
                <l xml:id="d001l6823" n="6471">Quant li rois fu de pasmison venu,</l>
                <l xml:id="d001l6824" n="6472">n'est pas mervelle se il pert la vertu.</l>
                <l xml:id="d001l6825" n="6473">Per un petit q'il n'a le cuer fendu!</l>
                <l xml:id="d001l6826" n="6474">Rollant regarde soz le paille o il fu:</l>
                <l xml:id="d001l6827" n="6475">"Beaus niés, dist il, com or vos ai perdu!</l>
                <l xml:id="d001l6828" n="6476">Et la bele Aude qi de vos fist son dru!</l>
                <l xml:id="d001l6829" n="6477">Des noces faire me sui je trop tenu!</l>
                <l xml:id="d001l6830" n="6478">Guene, traïtre, qel duel m'avez meü</l>
                <l xml:id="d001l6831" n="6479">de mon neveu q'a Marsile as vendu!</l>
                <l xml:id="d001l6832" n="6480">Las! g'en serai si sofraitos et mu!</l>
                <l xml:id="d001l6833" n="6481">N'en puis el faire, car del tot l'ai perdu."</l>
                <l xml:id="d001l6834" n="6482">Gascogne passe a force et a vertu;</l>
                <l xml:id="d001l6835" n="6483">deci q'a Blavies sunt ensanble venu.</l>
                <lb/>
                <lb/>
                <p xml:id="d001l6836" style="font-weight:bold" n="">CCCLIII</p>
                <lb/>
                <l xml:id="d001l6837" n="6484">A Blavies fu li rois o son enpire.</l>
                <l xml:id="d001l6838" n="6485">La oïssiez si fait duel et tel ire,</l>
                <l xml:id="d001l6839" n="6486">soner cez sainz, et font cez messes dire,</l>
                <l xml:id="d001l6840" n="6487">chanter vegiles, faire cez sautiers lire!</l>
                <l xml:id="d001l6841" n="6488">Plore li rois, sa blance barbe tire;</l>
                <l xml:id="d001l6842" n="6489">son bon blishalt en desront et dessire.</l>
                <l xml:id="d001l6843" n="6490">Des mesagers vos doi mais hui ben dire</l>
                <l xml:id="d001l6844" n="6491">qe a Vïene ot envoié lor sire;</l>
                <l xml:id="d001l6845" n="6492">il furent cent mas mot furent plen d'ire</l>
                <l xml:id="d001l6846" n="6493">por les barons qi sunt mort a martire.</l>
                <l xml:id="d001l6847" n="6494">En Renchevaus les desconfist Marsire;</l>
                <l xml:id="d001l6848" n="6495">ja n'ert mais jor qe France n'en soit pire.</l>
                <lb/>
                <lb/>
                <p xml:id="d001l6849" style="font-weight:bold" n="">CCCLIV</p>
                <lb/>
                <l xml:id="d001l6850" n="6496">Li cent mesage ont mot bien esploitié;</l>
                <l xml:id="d001l6851" n="6497">les tertres passent, forment sunt travaillié,</l>
                <l xml:id="d001l6852" n="6498">tant q'il vinrent a Vïene le fié.</l>
                <l xml:id="d001l6853" n="6499">Icele nuit sunt mot bien herbergié.</l>
                <l xml:id="d001l6854" n="6500">Lors d'Alemegne fu Girat repeirié.</l>
                <l xml:id="d001l6855" n="6501">Quant vit les mes, mot par ot le cuer lié;</l>
                <l xml:id="d001l6856" n="6502">asez les a acoilé et basié,</l>
                <l xml:id="d001l6857" n="6503">puis lor demande, n'i a gaires targié:</l>
                <l xml:id="d001l6858" n="6504">"Qe fait mesire? Laissastes le haitié?</l>
                <l xml:id="d001l6859" n="6505">A il mot bers en Espegne estïé?"</l>
                <lb/>
                <lb/>
                <p xml:id="d001l6860" style="font-weight:bold" n="">CCCLV</p>
                <lb/>
                <l xml:id="d001l6861" n="6506">"Sire Gerart, ce dïent li mesage,</l>
                <l xml:id="d001l6862" n="6507">tote a Espaigne conquis par vasalage</l>
                <l xml:id="d001l6863" n="6508">et d'Almarie reçut le treüsage.</l>
                <l xml:id="d001l6864" n="6509">Li rois Marsille pensa mot grant otrage</l>
                <l xml:id="d001l6865" n="6510">cui escheoit l'onor et l'eritage:</l>
                <l xml:id="d001l6866" n="6511">en Rencevals lo volst faire domage;</l>
                <l xml:id="d001l6867" n="6512">sor lui torna li deus por son folage;</l>
                <l xml:id="d001l6868" n="6513">ocis i furent li Saraçin evage;</l>
                <l xml:id="d001l6869" n="6514">de tote Espeigne reçut le treüage.</l>
                <l xml:id="d001l6870" n="6515">Bers ert li rois, ben velt qe l'on le sage;</l>
                <l xml:id="d001l6871" n="6516">forment vos aime, vos et vostre lignage.</l>
                <l xml:id="d001l6872" n="6517">Croistre vos velt d'onor et de bernage."</l>
                <lb/>
                <lb/>
                <p xml:id="d001l6873" style="font-weight:bold" n="">CCCLVI</p>
                <lb/>
                <l xml:id="d001l6874" n="6518">"Sire Gerart, dïent li mesager,</l>
                <l xml:id="d001l6875" n="6519">saluz vos mande Karlemene au vis fier.</l>
                <l xml:id="d001l6876" n="6520">Forment vos aime, en son cuer vos a chier.</l>
                <l xml:id="d001l6877" n="6521">- Deus, dist Gerat, toi puisse gracïer.</l>
                <l xml:id="d001l6878" n="6522">- Ses genz a faiz d'Espeigne repairier</l>
                <l xml:id="d001l6879" n="6523">et sor Geronde a Blavie herbergier.</l>
                <l xml:id="d001l6880" n="6524">Iloc se fait ventoser et segner</l>
                <l xml:id="d001l6881" n="6525">et les malades reposer et beigner,</l>
                <l xml:id="d001l6882" n="6526">le duc Rollant et le conte Olivier.</l>
                <l xml:id="d001l6883" n="6527">Cil vont sovent en bois et en gibier.</l>
                <l xml:id="d001l6884" n="6528">Per nos vos mande l'emperere au vis fer</l>
                <l xml:id="d001l6885" n="6529">q'alez a lui. Pensez de l'esploiter,</l>
                <l xml:id="d001l6886" n="6530">et la bele Aude qi suer est Olivier:</l>
                <l xml:id="d001l6887" n="6531">al duc Rollant la donra a moillier.</l>
                <l xml:id="d001l6888" n="6532">Vos la vesrez a Blavies noçoier.</l>
                <l xml:id="d001l6889" n="6533">Mot fier doaire li a fait otrïer:</l>
                <l xml:id="d001l6890" n="6534">trestote Espegne li velt Karles laiser;</l>
                <l xml:id="d001l6891" n="6535">fort vos qide et crestre et esaucier.</l>
                <l xml:id="d001l6892" n="6536">- Deus, dist Gerart, toi puisse gracïer!"</l>
                <lb/>
                <lb/>
                <p xml:id="d001l6893" style="font-weight:bold" n="">CCCLVII</p>
                <lb/>
                <l xml:id="d001l6894" n="6537">Quant Gerart ot qe Karles l'ot mandé,</l>
                <l xml:id="d001l6895" n="6538">andeus ses meins a tendües vers Dé:</l>
                <l xml:id="d001l6896" n="6539">"A, rois de gloire, tu soies mercïé!</l>
                <l xml:id="d001l6897" n="6540">Ier ere riches, or sui plus asauçé!</l>
                <l xml:id="d001l6898" n="6541">Et quant mesire sera al sien meslé.</l>
                <l xml:id="d001l6899" n="6542">Ou est belle Aude al gent cors honoré?"</l>
                <l xml:id="d001l6900" n="6543">Respont Guibor</l>
                <l xml:id="d001l6901" n="6544">"Por bon seignor est vasal redoté!</l>
                <l xml:id="d001l6902" n="6545">Cist tient henor et mot grant richeté."</l>
                <lb/>
                <lb/>
                <p xml:id="d001l6903" style="font-weight:bold" n="">CCCLVIII</p>
                <lb/>
                <l xml:id="d001l6904" n="6546">Dame Gibor a la novele oïe;</l>
                <l xml:id="d001l6905" n="6547">del fier mesage est forment esjoïe.</l>
                <l xml:id="d001l6906" n="6548">Vint en sa chanbre, ne s'en atarja mie.</l>
                <l xml:id="d001l6907" n="6549">"Bele niece Aude, or vos crost segnorie</l>
                <l xml:id="d001l6908" n="6550">del mellor conte qi onqes fust en vie!</l>
                <l xml:id="d001l6909" n="6551">Ce est Rollant, cui vos estes amie.</l>
                <l xml:id="d001l6910" n="6552">Qa vos reqert la soie baronie;</l>
                <l xml:id="d001l6911" n="6553">cist mariajes ne poet demorer mie."</l>
                <l xml:id="d001l6912" n="6554">Lors l'a Guibor conreee et vestie:</l>
                <l xml:id="d001l6913" n="6555">ele est plus blanche qe n'est rose espanie.</l>
                <l xml:id="d001l6914" n="6556">La pelice est de luisanz de Nubie;</l>
                <l xml:id="d001l6915" n="6557">ovree fu el regne d'Esclaudie</l>
                <l xml:id="d001l6916" n="6558">et par desus de volsure garnie.</l>
                <l xml:id="d001l6917" n="6559">Li dux Girarz l'achatë a Pavie.</l>
                <l xml:id="d001l6918" n="6560">Qi ce vendi mot ot grant manantie;</l>
                <l xml:id="d001l6919" n="6561">mot fu ben Aude conree et vestie.</l>
                <lb/>
                <lb/>
                <p xml:id="d001l6920" style="font-weight:bold" n="">CCCLIX</p>
                <lb/>
                <l xml:id="d001l6921" n="6562">Mot est belle Aude quant el fu acesmee:</l>
                <l xml:id="d001l6922" n="6563">la granz clartez li fu el vis montee;</l>
                <l xml:id="d001l6923" n="6564">soz ciel n'a rose qi si soit coloree</l>
                <l xml:id="d001l6924" n="6565">qe sa bautez n'ait tote trepasee.</l>
                <l xml:id="d001l6925" n="6566">Dame Gibors l'a el palais menee.</l>
                <l xml:id="d001l6926" n="6567">Tote la sale en fu enlumenee.</l>
                <l xml:id="d001l6927" n="6568">Franzois regardent, chascun l'a saluee.</l>
                <l xml:id="d001l6928" n="6569">Jofroiz d'Ajou l'en a araisonee:</l>
                <l xml:id="d001l6929" n="6570">"Franche poucelle, bien serez mariee;</l>
                <l xml:id="d001l6930" n="6571">del meillor home serez vos esposee</l>
                <l xml:id="d001l6931" n="6572">qi portast arme ne ferist cop d'espee.</l>
                <l xml:id="d001l6932" n="6573">- Oncle Girart, dist Aude la senee,</l>
                <l xml:id="d001l6933" n="6574">quant vos plait, sire, qe m'avez mariee,</l>
                <l xml:id="d001l6934" n="6575">congié demant a Guibor la senee</l>
                <l xml:id="d001l6935" n="6576">qi m'a norrie en sa chambre pavee</l>
                <l xml:id="d001l6936" n="6577">com s'el m'eüst dedenz son cors portee."</l>
                <lb/>
                <lb/>
                <p xml:id="d001l6937" style="font-weight:bold" n="">CCCLX</p>
                <lb/>
                <l xml:id="d001l6938" n="6578">"Belle niece Aude, dist Girart le guesrer,</l>
                <l xml:id="d001l6939" n="6579">cest mariage ne vel entrelaisier.</l>
                <l xml:id="d001l6940" n="6580">Vos fustes fille al bon conte Reiner</l>
                <l xml:id="d001l6941" n="6581">e niece Hernaut de Baulande le fier,</l>
                <l xml:id="d001l6942" n="6582">si estes suer al bon conte Olivier.</l>
                <l xml:id="d001l6943" n="6583">En nulle terre n'a meillor chevalier.</l>
                <l xml:id="d001l6944" n="6584">Il et Rollant me firent apaier</l>
                <l xml:id="d001l6945" n="6585">et m'acorderent a Karllon au vis fer.</l>
                <l xml:id="d001l6946" n="6586">Des icel tens vos i fis acointier.</l>
                <l xml:id="d001l6947" n="6587">Metez vos seles, pensez de l'esploitier."</l>
                <l xml:id="d001l6948" n="6588">Lors ont grant duel tuit li cent chevalier.</l>
                <lb/>
                <lb/>
                <p xml:id="d001l6949" style="font-weight:bold" n="">CCCLXI</p>
                <lb/>
                <l xml:id="d001l6950" n="6589">Girart apele Bernart et Amaugis,</l>
                <l xml:id="d001l6951" n="6590">Bos de Lions et Gui de Mont Amis:</l>
                <l xml:id="d001l6952" n="6591">"Faites la gent monter de mon païs,</l>
                <l xml:id="d001l6953" n="6592">cent chevaliers de cels de Comarcis.</l>
                <l xml:id="d001l6954" n="6593">N'en i ait nul qi n'ait peliçon gris</l>
                <l xml:id="d001l6955" n="6594">et chier mantel et bons cheval de pris,</l>
                <l xml:id="d001l6956" n="6595">car mandé m'a li rois de Seint Donis.</l>
                <l xml:id="d001l6957" n="6596">Li sien mesage m'ot richement reqis</l>
                <l xml:id="d001l6958" n="6597">et ma niece Aude, qi tant a cler lo vis.</l>
                <l xml:id="d001l6959" n="6598">Chevauchera le mul qe fu Claris;</l>
                <l xml:id="d001l6960" n="6599">desoz Baulande en un ost le conquis;</l>
                <l xml:id="d001l6961" n="6600">le Sarazin a m'espee en ocis.</l>
                <l xml:id="d001l6962" n="6601">Li muls est blans plus qe n'est flor de lis.</l>
                <l xml:id="d001l6963" n="6602">Conduira nos Floires, li fius Paris:</l>
                <l xml:id="d001l6964" n="6603">cil set mot bien les destors del païs.</l>
                <l xml:id="d001l6965" n="6604">Quant nos venrons au roi de Seint Donis,</l>
                <l xml:id="d001l6966" n="6605">mot voluntiers viesrons les nos amis."</l>
                <lb/>
                <lb/>
                <p xml:id="d001l6967" style="font-weight:bold" n="">CCCLXII</p>
                <lb/>
                <l xml:id="d001l6968" n="6606">Li dus Gerart ne s'i atarze mie:</l>
                <l xml:id="d001l6969" n="6607">l'aindemein monte par son l'aube esclarie;</l>
                <l xml:id="d001l6970" n="6608">ist de Vïene o riche compeignie.</l>
                <l xml:id="d001l6971" n="6609">Et Aude sist sor le mul de Surie:</l>
                <l xml:id="d001l6972" n="6610">vestue fu d'un paile d'Aumarie;</l>
                <l xml:id="d001l6973" n="6611">plus belle dame ne fu onqes en vie.</l>
                <l xml:id="d001l6974" n="6612">En sa mein destre qe a amaneïe</l>
                <l xml:id="d001l6975" n="6613">ot un anel o durement se fie</l>
                <l xml:id="d001l6976" n="6614">qe li dona Rollant por drüerie.</l>
                <l xml:id="d001l6977" n="6615">Quant li livra, sa foi li a plevie.</l>
                <l xml:id="d001l6978" n="6616">Mot i eüst cuens Rollant bone amie</l>
                <l xml:id="d001l6979" n="6617">se il durast o eüst longe vie!</l>
                <l xml:id="d001l6980" n="6618">Las! qel amor! A duel est departie</l>
                <l xml:id="d001l6981" n="6619">en Rencevals entre la gent ahie!</l>
                <l xml:id="d001l6982" n="6620">Mais la belle Aude n'en set encore mie:</l>
                <l xml:id="d001l6983" n="6621">el li rendra mot loial compegnie.</l>
                <l xml:id="d001l6984" n="6622">Li dus Girant, qi söef l'a nosrie,</l>
                <l xml:id="d001l6985" n="6623">la tint as resnes, et Gerart d'Espanie.</l>
                <lb/>
                <lb/>
                <p xml:id="d001l6986" style="font-weight:bold" n="">CCCLXIII</p>
                <lb/>
                <l xml:id="d001l6987" n="6624">Gerart chevauche, le hardi combatant,</l>
                <l xml:id="d001l6988" n="6625">a Charlemene, l'emperaor vaillant;</l>
                <l xml:id="d001l6989" n="6626">la trovera le damage pesant;</l>
                <l xml:id="d001l6990" n="6627">la rote est fiere et lo damage grant;</l>
                <l xml:id="d001l6991" n="6628">et Aube sist sor un mulet amblant.</l>
                <l xml:id="d001l6992" n="6629">Girart li balle Berart et Guinemant;</l>
                <l xml:id="d001l6993" n="6630">li uns fu dux, li autres cuens puissant.</l>
                <l xml:id="d001l6994" n="6631">De plusors coses vont tote jor parlant</l>
                <l xml:id="d001l6995" n="6632">et la belle Aude mot sovent sospirant.</l>
                <l xml:id="d001l6996" n="6633">Gerart apele, si li dist en plorant:</l>
                <l xml:id="d001l6997" n="6634">"Oncle, fait ele, mot ai le cuer dolant</l>
                <l xml:id="d001l6998" n="6635">et cest mien cors tressuë en tramblant.</l>
                <l xml:id="d001l6999" n="6636">Maistre Amaugin m'amenez ci devant:</l>
                <l xml:id="d001l7000" n="6637">enuit sonjai un songe si pesant,</l>
                <l xml:id="d001l7001" n="6638">n'oï mais tel nus hom qi soit vivant."</l>
                <l xml:id="d001l7002" n="6639">Li clers i vint sor un mulet amblant.</l>
                <l xml:id="d001l7003" n="6640">"Bau sire clers, dist Aude la vaillant,</l>
                <l xml:id="d001l7004" n="6641">or escotez un poi de mon sanblant</l>
                <l xml:id="d001l7005" n="6642">qe il m'avint anuit en mon dormant.</l>
                <l xml:id="d001l7006" n="6643">Primer me vint un fauconet volant</l>
                <l xml:id="d001l7007" n="6644">qi ert plus blanc qi n'est nois qi espant,</l>
                <l xml:id="d001l7008" n="6645">et s'ert asis sor moi en mon devant.</l>
                <l xml:id="d001l7009" n="6646">Les gez des piés furent mot avenant;</l>
                <l xml:id="d001l7010" n="6647">en poi de terme fu merveilles pesant.</l>
                <l xml:id="d001l7011" n="6648">Entre ses piez me saissi maintenant,</l>
                <l xml:id="d001l7012" n="6649">si m'enporta en son un pui volant.</l>
                <l xml:id="d001l7013" n="6650">La me guerpi, ainc puis n'en vi sanblant.</l>
                <l xml:id="d001l7014" n="6651">Enprés ice m'avint autres plus grant,</l>
                <l xml:id="d001l7015" n="6652">car tote Espegne en un bois verdoiant.</l>
                <l xml:id="d001l7016" n="6653">De Saragoze venoit le dus Rollant,</l>
                <l xml:id="d001l7017" n="6654">et Oliver, mon frere, lo vaillant.</l>
                <l xml:id="d001l7018" n="6655">Chacer alerent en un bois verdoiant.</l>
                <l xml:id="d001l7019" n="6656">Murent des porz paoros et corant;</l>
                <l xml:id="d001l7020" n="6657">il les chacerent contreval un pendant;</l>
                <l xml:id="d001l7021" n="6658">lez une roche, joste un pré verdoiant,</l>
                <l xml:id="d001l7022" n="6659">lors retornerent tant arere et avant.</l>
                <l xml:id="d001l7023" n="6660">Plus de dehors lor furent secorant</l>
                <l xml:id="d001l7024" n="6661">qe toz lor chens lor vont si depeçant:</l>
                <l xml:id="d001l7025" n="6662">n'en eschapa ne mais un seul vivant.</l>
                <l xml:id="d001l7026" n="6663">Uns lions fers vint vers Rollant esrant;</l>
                <l xml:id="d001l7027" n="6664">de lui vengier fist merveillos sanblant,</l>
                <l xml:id="d001l7028" n="6665">et Rollant trast Durendal la tranchant.</l>
                <l xml:id="d001l7029" n="6666">Le destre pié le treinche maintenant;</l>
                <l xml:id="d001l7030" n="6667">bien l'eüst mort quant s'en torna fuiant.</l>
                <l xml:id="d001l7031" n="6668">Ja me cren je q'il i ait perçe grant.</l>
                <l xml:id="d001l7032" n="6669">Forment me greve, Deu en trai a garant,</l>
                <l xml:id="d001l7033" n="6670">de Guenellon le felon sosduiant</l>
                <l xml:id="d001l7034" n="6671">qi le mesage porta par maltalant</l>
                <l xml:id="d001l7035" n="6672">al tré Marsile, qi Deu ne croit niant.</l>
                <l xml:id="d001l7036" n="6673">Venduz les a, par lo mien esciant;</l>
                <l xml:id="d001l7037" n="6674">il en a pris roge or et blanc argant,</l>
                <l xml:id="d001l7038" n="6675">se vint somiers chargiez a maintenant.</l>
                <l xml:id="d001l7039" n="6676">Ja jusqe la n'arai me cuer joiant</l>
                <l xml:id="d001l7040" n="6677">ou qe j'arai d'eus mesages si creant</l>
                <l xml:id="d001l7041" n="6678">qe je sarai ou il sunt sejornant."</l>
                <lb/>
                <lb/>
                <p xml:id="d001l7042" style="font-weight:bold" n="">CCCLXIV</p>
                <lb/>
                <l xml:id="d001l7043" n="6679">Gerart chevauche et sa gent onoree</l>
                <l xml:id="d001l7044" n="6680">et Aude sist el mul qe li agree.</l>
                <l xml:id="d001l7045" n="6681">Sor la sanbue est un poi acoudee;</l>
                <l xml:id="d001l7046" n="6682">envers le clerc est un poi anclinee.</l>
                <l xml:id="d001l7047" n="6683">"Sire, fait ele, je sui si adolee</l>
                <l xml:id="d001l7048" n="6684">et par cest songe travellee et penee.</l>
                <l xml:id="d001l7049" n="6685">Ce ne vit mais feme de mere nee</l>
                <l xml:id="d001l7050" n="6686">se je en son le pui en fui portee</l>
                <l xml:id="d001l7051" n="6687">et li fauz m'ot et guerpie et portee.</l>
                <l xml:id="d001l7052" n="6688">Puis vint un angle hidose et enpenee;</l>
                <l xml:id="d001l7053" n="6689">sor moi s'asist, si m'a acoverclee</l>
                <l xml:id="d001l7054" n="6690">cum se je fusse entre le mer entree.</l>
                <l xml:id="d001l7055" n="6691">Quant m'a guerpie, si m'a si mal menee</l>
                <l xml:id="d001l7056" n="6692">qe ma memele senestre en a portee;</l>
                <l xml:id="d001l7057" n="6693">pois retorna s'en a la destre ostee.</l>
                <l xml:id="d001l7058" n="6694">Je remés lasse, dolante et esgaree,</l>
                <l xml:id="d001l7059" n="6695">quant Charllemene o la barbe meslee</l>
                <l xml:id="d001l7060" n="6696">i vint pongnant, si m'a iloc trovee.</l>
                <l xml:id="d001l7061" n="6697">Entre ses braz m'en a sus relevee;</l>
                <l xml:id="d001l7062" n="6698">il me venjast se l'angie fust trovee.</l>
                <l xml:id="d001l7063" n="6699">Aprés me dist qe ne fuse adolee:</l>
                <l xml:id="d001l7064" n="6700">il a sa gent en France retornee.</l>
                <l xml:id="d001l7065" n="6701">Devers Espeigne revint nuee</l>
                <l xml:id="d001l7066" n="6702">qi plus ert noire qe n'est une isuee.</l>
                <l xml:id="d001l7067" n="6703">En Rencevals, une terre esfree,</l>
                <l xml:id="d001l7068" n="6704">la a sa gent si fort acoverclee</l>
                <l xml:id="d001l7069" n="6705">come s'il fust entre le mer entree;</l>
                <l xml:id="d001l7070" n="6706">desoz lor piez ert la terre crevee.</l>
                <l xml:id="d001l7071" n="6707">Tant en perist, jamais n'ert recovree.</l>
                <l xml:id="d001l7072" n="6708">A feu grezois vi la terre alumee</l>
                <l xml:id="d001l7073" n="6709">qi tot ardoit deci en mer salee.</l>
                <l xml:id="d001l7074" n="6710">L'espaule destre li vi del cors sevree,</l>
                <l xml:id="d001l7075" n="6711">o toz le braz esraigé et sevree.</l>
                <l xml:id="d001l7076" n="6712">La qit je, lasse, q'il ont perce encontré.</l>
                <l xml:id="d001l7077" n="6713">J'en ai poor por cele remenbree,</l>
                <l xml:id="d001l7078" n="6714">qe li fel Guenes ala en la contree</l>
                <l xml:id="d001l7079" n="6715">al roi Marsille d'Espegne la desvee.</l>
                <l xml:id="d001l7080" n="6716">Parole i ot qi mot fu porpensee;</l>
                <l xml:id="d001l7081" n="6717">li doze per l'ont ja chier comparee;</l>
                <l xml:id="d001l7082" n="6718">la traïson ne poet estre celee!</l>
                <l xml:id="d001l7083" n="6719">Je l'ai songié, si est vertez provee."</l>
                <lb/>
                <lb/>
                <p xml:id="d001l7084" style="font-weight:bold" n="">CCCLXV</p>
                <lb/>
                <l xml:id="d001l7085" n="6720">Aude la belle fist forment a priser;</l>
                <l xml:id="d001l7086" n="6721">mot fu cortoise, n'i ot qe enseigner,</l>
                <l xml:id="d001l7087" n="6722">mais le fier songe la fist esmaier.</l>
                <l xml:id="d001l7088" n="6723">Grant poor ot, ja n'en estuet plaidier,</l>
                <l xml:id="d001l7089" n="6724">por son grant frere qe ele avoit si chier</l>
                <l xml:id="d001l7090" n="6725">e por Rollant, son ami, le guesner,</l>
                <l xml:id="d001l7091" n="6726">qi en Espeigne estoient ostoier.</l>
                <l xml:id="d001l7092" n="6727">Le clerc apele, qi ben sot son mester;</l>
                <l xml:id="d001l7093" n="6728">Aude sospire qi ne s'en pot tarçer:</l>
                <l xml:id="d001l7094" n="6729">"Bau sire clers, mot me puis merveller:</l>
                <l xml:id="d001l7095" n="6730">si sui pesant qe ne me puis aidier!</l>
                <l xml:id="d001l7096" n="6731">A une nuit me crut grant encombrier;</l>
                <l xml:id="d001l7097" n="6732">avis m'estoit qe j'ere en un terrer,</l>
                <l xml:id="d001l7098" n="6733">en un grant val desoz un aiglentier;</l>
                <l xml:id="d001l7099" n="6734">tote nue ere dedesoz l'aiglentier</l>
                <l xml:id="d001l7100" n="6735">fors ma chemise, qe ne vel despoillier.</l>
                <l xml:id="d001l7101" n="6736">Lors vi des hors qi me volsent mangier;</l>
                <l xml:id="d001l7102" n="6737">il me prenoient et devant et derier</l>
                <l xml:id="d001l7103" n="6738">de trente parz et me fasoient segner.</l>
                <l xml:id="d001l7104" n="6739">Donc oï cor soner et un grasler;</l>
                <l xml:id="d001l7105" n="6740">li ors fuïrent ne me vousent laiser.</l>
                <l xml:id="d001l7106" n="6741">Lors vi venir un veillart pautoner</l>
                <l xml:id="d001l7107" n="6742">qi me levot el col de son destrier</l>
                <l xml:id="d001l7108" n="6743">si m'en portoit en son un grant rochier.</l>
                <l xml:id="d001l7109" n="6744">La avoit moines en un petit moster;</l>
                <l xml:id="d001l7110" n="6745">illoc chantoient, por amor Deu proier;</l>
                <l xml:id="d001l7111" n="6746">quant o aus fui, si laisai l'averser.</l>
                <l xml:id="d001l7112" n="6747">Dalés l'autel, dejoste un olivier,</l>
                <l xml:id="d001l7113" n="6748">gisoient mort doi mot bel chevalier:</l>
                <l xml:id="d001l7114" n="6749">ce m'ert avis qe ce ert Olivier,</l>
                <l xml:id="d001l7115" n="6750">dejoste lui dans Rollant, les guesner.</l>
                <l xml:id="d001l7116" n="6751">Sire Gerart, ce dist Aude au vis cler,</l>
                <l xml:id="d001l7117" n="6752">nus hom de char ne se doit merveiller</l>
                <l xml:id="d001l7118" n="6753">se je m'esmai, car li songe sunt fier.</l>
                <l xml:id="d001l7119" n="6754">Uncle Girart, quant me dui esveillier,</l>
                <l xml:id="d001l7120" n="6755">le mauvas songe et guerper et laissier,</l>
                <l xml:id="d001l7121" n="6756">lores m'estut de chief recomencier.</l>
                <l xml:id="d001l7122" n="6757">Nostre enperere Karlemene au vis fier</l>
                <l xml:id="d001l7123" n="6758">m'avoit menee a mon frere Olivier</l>
                <l xml:id="d001l7124" n="6759">et a Rollant, le duc qe j'ai si chier.</l>
                <l xml:id="d001l7125" n="6760">Enz en un bos erent alez chacier:</l>
                <l xml:id="d001l7126" n="6761">un cerf leverent merveillos et pleigner;</l>
                <l xml:id="d001l7127" n="6762">et il laiserent aler lo lievrer.</l>
                <l xml:id="d001l7128" n="6763">Si com il fu entré en un sentier,</l>
                <l xml:id="d001l7129" n="6764">en une spoisse, dedesoz un lorer,</l>
                <l xml:id="d001l7130" n="6765">la me guerpi l'emperere au vis fier.</l>
                <l xml:id="d001l7131" n="6766">En halte voiz commencë a hucher:</l>
                <l xml:id="d001l7132" n="6767">“Oliver, frere, volez m'i vos laisier?</l>
                <l xml:id="d001l7133" n="6768">Sire Rollant, car me venez aidier!”</l>
                <l xml:id="d001l7134" n="6769">Outre passerent enprés li lievrier,</l>
                <l xml:id="d001l7135" n="6770">mais onqes moi ne volsent arasnier.</l>
                <l xml:id="d001l7136" n="6771">Desoz Rollant trebuche son destrier,</l>
                <l xml:id="d001l7137" n="6772">desoz mon frere Rondel q'il ot tant chier;</l>
                <l xml:id="d001l7138" n="6773">soz aus vi fondre la terre et rochier</l>
                <l xml:id="d001l7139" n="6774">qe l'uns des contes ne pot a l'autre aidier.</l>
                <l xml:id="d001l7140" n="6775">Quant m'esvellai, si fui en un mostier;</l>
                <l xml:id="d001l7141" n="6776">la vi Rollant soz un paile chocher,</l>
                <l xml:id="d001l7142" n="6777">et joste lui mon chier frere Olivier.</l>
                <l xml:id="d001l7143" n="6778">Andeus les contes vi ensanble enbracher,</l>
                <l xml:id="d001l7144" n="6779">mais onqes moi n'i volsent arasnier</l>
                <l xml:id="d001l7145" n="6780">quant de la boche m'issi un espirvier.</l>
                <l xml:id="d001l7146" n="6781">Il prist son vol, q'il ne s'en pot aidier -</l>
                <l xml:id="d001l7147" n="6782">la mor des contes i vit et la lorer -</l>
                <l xml:id="d001l7148" n="6783">desus Rollant et desor Oliver.</l>
                <l xml:id="d001l7149" n="6784">Lors m'esveillai, si lasai lo songer.</l>
                <l xml:id="d001l7150" n="6785">Je me cren mot q'il n'i ait encombrier."</l>
                <lb/>
                <lb/>
                <p xml:id="d001l7151" style="font-weight:bold" n="">CCCLXVI</p>
                <lb/>
                <l xml:id="d001l7152" n="6786">"Deus! dist Gerart, ci a fere dotance!</l>
                <l xml:id="d001l7153" n="6787">Dïen li mes: "N'i aiez mescreance!"</l>
                <l xml:id="d001l7154" n="6788">Li clers fu savies des q'il issi de France</l>
                <l xml:id="d001l7155" n="6789">et fu Normant de la cité de Costance.</l>
                <l xml:id="d001l7156" n="6790">Astronomie sot bien, et nigromance.</l>
                <l xml:id="d001l7157" n="6791">Il prist un livre, si i list sanz falance:</l>
                <l xml:id="d001l7158" n="6792">la mor des contes i vit et la pesance,</l>
                <l xml:id="d001l7159" n="6793">et comme Guenes les vendi en balance</l>
                <l xml:id="d001l7160" n="6794">au roi Marsire qi en Deu n'ot creance.</l>
                <l xml:id="d001l7161" n="6795">De vint mellers n'en ala pié en France.</l>
                <l xml:id="d001l7162" n="6796">Li clers ot duel, nel tint pas a enfance,</l>
                <l xml:id="d001l7163" n="6797">mais par belle Aude en fist gente contenance.</l>
                <l xml:id="d001l7164" n="6798">Dist a Gerart: "Chevauchez a fiance!</l>
                <l xml:id="d001l7165" n="6799">De voz amis ne soiez en eranche.</l>
                <l xml:id="d001l7166" n="6800">Ainz demein none ne vesrez tel senblance</l>
                <l xml:id="d001l7167" n="6801">don il sera dolzor et joie en France."</l>
                <lb/>
                <lb/>
                <p xml:id="d001l7168" style="font-weight:bold" n="">CCCLXVII</p>
                <lb/>
                <l xml:id="d001l7169" n="6802">Li clers fu savies qi la dolor cela.</l>
                <l xml:id="d001l7170" n="6803">Cum ainz il pot, son livre en esconsa;</l>
                <l xml:id="d001l7171" n="6804">forment sospire et au cor angossa,</l>
                <l xml:id="d001l7172" n="6805">mais por belle Aude gentement se cela;</l>
                <l xml:id="d001l7173" n="6806">en altre sen le songe trestorna.</l>
                <l xml:id="d001l7174" n="6807">"Dame, fait il, ne vos esmaiez ja,</l>
                <l xml:id="d001l7175" n="6808">car por le songe neguns mals ne venra.</l>
                <l xml:id="d001l7176" n="6809">Öez, por voir, et traiez vos en ça.</l>
                <l xml:id="d001l7177" n="6810">Le fauconet qi el poing vos porta,</l>
                <l xml:id="d001l7178" n="6811">c'est Charllemene qi ersor vos manda,</l>
                <l xml:id="d001l7179" n="6812">et l'aigle fier qi illoc vos trova,</l>
                <l xml:id="d001l7180" n="6813">qi les mamelles del cors vos desevra,</l>
                <l xml:id="d001l7181" n="6814">c'est une dame qe Rollant conqerra.</l>
                <l xml:id="d001l7182" n="6815">Fieres batalles li dus endurera;</l>
                <l xml:id="d001l7183" n="6816">icele dame Rollant iloc prendra;</l>
                <l xml:id="d001l7184" n="6817">por sa bauté laisser vus en voldra.</l>
                <l xml:id="d001l7185" n="6818">Et l'esprever qi del cors vos vola,</l>
                <l xml:id="d001l7186" n="6819">ce est uns enfans, se Deu plas, qi nistra.</l>
                <l xml:id="d001l7187" n="6820">Girart vostre oncle mot ben le norira</l>
                <l xml:id="d001l7188" n="6821">e Karllemene grant honor li fera."</l>
                <l xml:id="d001l7189" n="6822">Respont belle Aude: "Si ert cum Deu plaira."</l>
                <l xml:id="d001l7190" n="6823">Girart escote, ferement chevaucha;</l>
                <l xml:id="d001l7191" n="6824">de ce q'il ot, li cuers li engroissa.</l>
                <l xml:id="d001l7192" n="6825">Pois icele eure noient ne se tarza,</l>
                <l xml:id="d001l7193" n="6826">e la bele Aude forment esperona</l>
                <l xml:id="d001l7194" n="6827">deci c'a Blavie, o sa dolor trova.</l>
                <lb/>
                <lb/>
                <p xml:id="d001l7195" style="font-weight:bold" n="">CCCLXVIII</p>
                <lb/>
                <l xml:id="d001l7196" n="6828">Savie est li clers qi le duel ot celé;</l>
                <l xml:id="d001l7197" n="6829">en altre sen a le songe atorné.</l>
                <l xml:id="d001l7198" n="6830">Gerart chevauche, et o lui si privé.</l>
                <l xml:id="d001l7199" n="6831">E, las! qel duel quant seront asanblé!</l>
                <l xml:id="d001l7200" n="6832">Si com il sunt par mi Sene passé,</l>
                <l xml:id="d001l7201" n="6833">Jofroiz d'Anjou ne s'est pas oblïé;</l>
                <l xml:id="d001l7202" n="6834">deus barons a de la rote sevré.</l>
                <l xml:id="d001l7203" n="6835">Sor les mellors chevaus q'il ont trové</l>
                <l xml:id="d001l7204" n="6836">tot droit a Blavie en sunt avant alé.</l>
                <l xml:id="d001l7205" n="6837">A pié desendent, el palais sunt monté.</l>
                <l xml:id="d001l7206" n="6838">Le rois salüent; aprés li ont conté:</l>
                <l xml:id="d001l7207" n="6839">"Ci vient Girart, et o lui si privé,</l>
                <l xml:id="d001l7208" n="6840">et la belle Aude o le cors honoré.</l>
                <l xml:id="d001l7209" n="6841">Mais lo fer duel lor avon si celé</l>
                <l xml:id="d001l7210" n="6842">qe il nel sevent par home qi soit né.</l>
                <l xml:id="d001l7211" n="6843">- Baron, dist Karles, mot avez ben esré.</l>
                <l xml:id="d001l7212" n="6844">De si grant duel somes asez usé</l>
                <l xml:id="d001l7213" n="6845">dont nos avons tantes larmes ploré.</l>
                <l xml:id="d001l7214" n="6846">Bien le sarons ainz qe soit avespré;</l>
                <l xml:id="d001l7215" n="6847">mot me merveil com je l'ai enduré,</l>
                <l xml:id="d001l7216" n="6848">qe mon dur cuer n'ai el ventre crevé."</l>
                <l xml:id="d001l7217" n="6849">A cez paroles chaï entr'als pasmé;</l>
                <l xml:id="d001l7218" n="6850">d'une grant piece nen a il mot soné.</l>
                <l xml:id="d001l7219" n="6851">Quant il revint, si a un poi parlé.</l>
                <l xml:id="d001l7220" n="6852">Naymon apele, q'il tint por son privé:</l>
                <l xml:id="d001l7221" n="6853">"Hé! Nayme sire, de bon conseil membré,</l>
                <l xml:id="d001l7222" n="6854">per quel engin serons nos porpensé</l>
                <l xml:id="d001l7223" n="6855">coment il soient de cest duel conforté?"</l>
                <lb/>
                <lb/>
                <p xml:id="d001l7224" style="font-weight:bold" n="">CCCLXIX</p>
                <lb/>
                <l xml:id="d001l7225" n="6856">"Bau sire Neme, ce dist Karles li ber,</l>
                <l xml:id="d001l7226" n="6857">por amor Deu, alez mot tost monter!</l>
                <l xml:id="d001l7227" n="6858">Per mi cel ost faites un ban crïer:</l>
                <l xml:id="d001l7228" n="6859">les dames faites dancer et caroler</l>
                <l xml:id="d001l7229" n="6860">et les enfanz par cez rües jöer,</l>
                <l xml:id="d001l7230" n="6861">et je irai al duc Gerart parler</l>
                <l xml:id="d001l7231" n="6862">por la bele Aude qe voldrai conforter.</l>
                <l xml:id="d001l7232" n="6863">Mot li ert fort cest deus a trepaser.</l>
                <l xml:id="d001l7233" n="6864">Deus! si grant duel qi porra trepaser?</l>
                <l xml:id="d001l7234" n="6865">Je ai perdu la flor de mon barner</l>
                <l xml:id="d001l7235" n="6866">et g'en serai legiers a afoler.</l>
                <l xml:id="d001l7236" n="6867">France en ert povre, ben le pot hon jurer."</l>
                <lb/>
                <lb/>
                <p xml:id="d001l7237" style="font-weight:bold" n="">CCCLXX</p>
                <lb/>
                <l xml:id="d001l7238" n="6868">Naymes a fait par l'ost le duel laissier.</l>
                <l xml:id="d001l7239" n="6869">Les dames font charoler et treschier</l>
                <l xml:id="d001l7240" n="6870">et les enfanz par tot esbanoier,</l>
                <l xml:id="d001l7241" n="6871">et l'emperere se vait apareller,</l>
                <l xml:id="d001l7242" n="6872">si est montez sor un corant destrier</l>
                <l xml:id="d001l7243" n="6873">et o soi mene le bon Denois Ogier</l>
                <l xml:id="d001l7244" n="6874">et d'Aspremont le bon conte Richer</l>
                <l xml:id="d001l7245" n="6875">et tant des altres q'i sunt cent chevalier.</l>
                <l xml:id="d001l7246" n="6876">De l'ost issirent, n'i volsent plus targier;</l>
                <l xml:id="d001l7247" n="6877">pluisor i poinstrent sor lor corant destrier</l>
                <l xml:id="d001l7248" n="6878">por ce q'il volsent Girart esleceer.</l>
                <l xml:id="d001l7249" n="6879">L'emperere chevauche tot le chief primier.</l>
                <l xml:id="d001l7250" n="6880">Grantz noef lieues pense del chivauchier</l>
                <l xml:id="d001l7251" n="6881">ainz q'il veïst dan Gerart lo guesner</l>
                <l xml:id="d001l7252" n="6882">les un boschet, et un valet pleigner.</l>
                <l xml:id="d001l7253" n="6883">La desendirent et laissent refroider.</l>
                <l xml:id="d001l7254" n="6884">Gerart et Aude venoient tot primer....</l>
                <l xml:id="d001l7255" n="6885">Aprés lui erent et Ogier et Reger.</l>
                <l xml:id="d001l7256" n="6886">Charllemene vit Aude, si la va enbracier,</l>
                <l xml:id="d001l7257" n="6887">et ele lui, sel commence a baisier.</l>
                <l xml:id="d001l7258" n="6888">"Sire, fait ele, ou est mes frere Olivier,</l>
                <l xml:id="d001l7259" n="6889">li dus Rollant qi me doit noçoier?</l>
                <l xml:id="d001l7260" n="6890">Mot m'avra fait en Vïene lassier!</l>
                <l xml:id="d001l7261" n="6891">Quant je nel voi, mot me pois merveller.</l>
                <l xml:id="d001l7262" n="6892">Ja croie mot q'il n'i ait encombrier."</l>
                <l xml:id="d001l7263" n="6893">Karles s'estut, si esgarda Ogier;</l>
                <l xml:id="d001l7264" n="6894">un poi plora, q'il ne se pot celer.</l>
                <lb/>
                <lb/>
                <p xml:id="d001l7265" style="font-weight:bold" n="">CCCLXXI</p>
                <lb/>
                <l xml:id="d001l7266" n="6895">Li rois ot duel, je ne me mervel mie!</l>
                <l xml:id="d001l7267" n="6896">"Per foi, belle Aude, bien est qe jel vos die:</l>
                <l xml:id="d001l7268" n="6897">il sunt de moi parti par felonie.</l>
                <l xml:id="d001l7269" n="6898">Les ai laissiez el reigne d'Aumarie</l>
                <l xml:id="d001l7270" n="6899">o il estoient contre la gent haïe;</l>
                <l xml:id="d001l7271" n="6900">li dux Rollant a feme recollie</l>
                <l xml:id="d001l7272" n="6901">fille Florent, le roi de Val Serie;</l>
                <l xml:id="d001l7273" n="6902">por sa bauté a la vostre guerpie;</l>
                <l xml:id="d001l7274" n="6903">et Olivers li est en bone haïe;</l>
                <l xml:id="d001l7275" n="6904">il l'eme tant, sa foi li a plevie;</l>
                <l xml:id="d001l7276" n="6905">ne li faudra en trestote sa vie,</l>
                <l xml:id="d001l7277" n="6906">s'ara son reigne et s'onor recollie.</l>
                <l xml:id="d001l7278" n="6907">Por Dé, belle Aude, ne vos en post il mie!</l>
                <l xml:id="d001l7279" n="6908">D'andeus les contes laissez la drüerie!</l>
                <l xml:id="d001l7280" n="6909">Je vos donrai le duc de Normandie:</l>
                <l xml:id="d001l7281" n="6910">riches hom est, de grant chevalarie.</l>
                <l xml:id="d001l7282" n="6911">Demie France vos lairai en bailie.</l>
                <l xml:id="d001l7283" n="6912">- Sire, dist Aude, ice ne croi je mie!</l>
                <l xml:id="d001l7284" n="6913">S'uns autres hom deïst tel legerie,</l>
                <l xml:id="d001l7285" n="6914">je le tenise a mot grant estoutie!</l>
                <l xml:id="d001l7286" n="6915">Sire enperere, nel me celez vos mie:</l>
                <l xml:id="d001l7287" n="6916">o est Oliver o la chiere hardie,</l>
                <l xml:id="d001l7288" n="6917">li dus Rollant qi de moi fist s'amie?</l>
                <l xml:id="d001l7289" n="6918">Se je nes voi, n en porterai la vie!</l>
                <l xml:id="d001l7290" n="6919">Il sunt alé en la grant ost banie.</l>
                <l xml:id="d001l7291" n="6920">Li pesanz songes qi m'a espöerie</l>
                <l xml:id="d001l7292" n="6921">me dira voir, aunz l'ore de complie."</l>
                <l xml:id="d001l7293" n="6922">Donc plore Karles o la barbe florie,</l>
                <l xml:id="d001l7294" n="6923">et cent des autres, mais ele ne sevet mie.</l>
                <lb/>
                <lb/>
                <p xml:id="d001l7295" style="font-weight:bold" n="">CCCLXXII</p>
                <lb/>
                <l xml:id="d001l7296" n="6924">"Damesele Aude, dist Karles le vaillant,</l>
                <l xml:id="d001l7297" n="6925">laisez ester les amor de Rollant</l>
                <l xml:id="d001l7298" n="6926">et Oliver le hardi combatant.</l>
                <l xml:id="d001l7299" n="6927">Il sunt de moi parti par maltalant.</l>
                <l xml:id="d001l7300" n="6928">Jes ai laissez en Espeigne la grant</l>
                <l xml:id="d001l7301" n="6929">o il estoient contre gent mescreant</l>
                <l xml:id="d001l7302" n="6930">en Aumarie une cité vaillant.</l>
                <l xml:id="d001l7303" n="6931">Prim jor de mai, par som avril issant,</l>
                <l xml:id="d001l7304" n="6932">en Babiloine en iront ostoiant;</l>
                <l xml:id="d001l7305" n="6933">cuens Olivers en sera amirant</l>
                <l xml:id="d001l7306" n="6934">et prendra feme, la seror Baligant.</l>
                <l xml:id="d001l7307" n="6935">Une pucele a pris li dus Rollant,</l>
                <l xml:id="d001l7308" n="6936">fille Florent, un roi de Val Dormant.</l>
                <l xml:id="d001l7309" n="6937">Por sa bauté vait la vostre laissant.</l>
                <l xml:id="d001l7310" n="6938">- Merci, beau sire, dist Aude la vaillant,</l>
                <l xml:id="d001l7311" n="6939">por amor Deu, nen alez delaiant!</l>
                <l xml:id="d001l7312" n="6940">N'a feme en terre n'en cest siecle vivant</l>
                <l xml:id="d001l7313" n="6941">qe puisse mais partir mes amor de Rollant.</l>
                <l xml:id="d001l7314" n="6942">Je l'ai perdu, jel sai a esciant:</l>
                <l xml:id="d001l7315" n="6943">qi q'en ait joie, g'en ai le cuer dolant."</l>
                <lb/>
                <lb/>
                <p xml:id="d001l7316" style="font-weight:bold" n="">CCCLXXIII</p>
                <lb/>
                <l xml:id="d001l7317" n="6944">Quant Karles vit qe ja nel celera</l>
                <l xml:id="d001l7318" n="6945">ne la bele Aude conforter ne porra,</l>
                <l xml:id="d001l7319" n="6946">del cor sospire et un petit plora.</l>
                <l xml:id="d001l7320" n="6947">Al bon Denois la pucele livra.</l>
                <l xml:id="d001l7321" n="6948">Vint a Gerart, envers lui s'aclina;</l>
                <l xml:id="d001l7322" n="6949">un seul petit des autres s'eslongna.</l>
                <l xml:id="d001l7323" n="6950">Ne pot parler li rois, ainz se pasma.</l>
                <l xml:id="d001l7324" n="6951">Lors sot Girart qe grant daumage i a.</l>
                <l xml:id="d001l7325" n="6952">Li rois revint, al duc merci cria:</l>
                <l xml:id="d001l7326" n="6953">tot le damage et le duel li conta,</l>
                <l xml:id="d001l7327" n="6954">la traïson qe Guenes fait li a.</l>
                <l xml:id="d001l7328" n="6955">Girant l'entent, a poi ne forsena.</l>
                <l xml:id="d001l7329" n="6956">Per vaselage son corage cela</l>
                <l xml:id="d001l7330" n="6957">et son seignor mot bien reconforta.</l>
                <lb/>
                <lb/>
                <p xml:id="d001l7331" style="font-weight:bold" n="">CCCLXXIV</p>
                <lb/>
                <l xml:id="d001l7332" n="6958">Granz fu li deus enaprés l'asanblee;</l>
                <l xml:id="d001l7333" n="6959">or voit li rois n'i a mestier celee.</l>
                <l xml:id="d001l7334" n="6960">Gui de Nevers a sa raison contee:</l>
                <l xml:id="d001l7335" n="6961">"Ici vient Berte, vostre suer, l'anoree."</l>
                <l xml:id="d001l7336" n="6962">Li rois l'entent, sa color a muee.</l>
                <l xml:id="d001l7337" n="6963">Aude la bele a au Denois livree;</l>
                <l xml:id="d001l7338" n="6964">vait li encontre, aval, par mi la pree,</l>
                <l xml:id="d001l7339" n="6965">sor un mulet qi mot bien li agree.</l>
                <l xml:id="d001l7340" n="6966">Baiser la velt quant il l'ot saluee:</l>
                <l xml:id="d001l7341" n="6967">"Bele suer Berte, savez vos la dolee?</l>
                <l xml:id="d001l7342" n="6968">Morz est Rollant, n'i a mestier celee!</l>
                <l xml:id="d001l7343" n="6969">Traï l'a Guenes, cui fustes esposee,</l>
                <l xml:id="d001l7344" n="6970">si m'a tolu lo meus de ma contree."</l>
                <l xml:id="d001l7345" n="6971">Berte l'entent, de dolor chiet pasmee,</l>
                <l xml:id="d001l7346" n="6972">mais Karllemeine l'en a sus relevee.</l>
                <l xml:id="d001l7347" n="6973">Mot doucement l'en a reconfortee.</l>
                <lb/>
                <lb/>
                <p xml:id="d001l7348" style="font-weight:bold" n="">CCCLXXV</p>
                <lb/>
                <l xml:id="d001l7349" n="6974">Berte se pasme, sa dolor demena.</l>
                <l xml:id="d001l7350" n="6975">Li enperere ben la reconforta,</l>
                <l xml:id="d001l7351" n="6976">torna arere o belle Aude laissa.</l>
                <l xml:id="d001l7352" n="6977">Aude vit Berte, encontre li ala,</l>
                <l xml:id="d001l7353" n="6978">puis s'entrebaissent, mais chascune plora.</l>
                <l xml:id="d001l7354" n="6979">Jamais nus hom plus grant duel ne vesra.</l>
                <lb/>
                <lb/>
                <p xml:id="d001l7355" style="font-weight:bold" n="">CCCLXXVI</p>
                <lb/>
                <l xml:id="d001l7356" n="6980">Li dus Gerart fu forment abosmé;</l>
                <l xml:id="d001l7357" n="6981">par vaselage a son cor recovré</l>
                <l xml:id="d001l7358" n="6982">et Charllemene l'a mot reconforté.</l>
                <l xml:id="d001l7359" n="6983">Venent a Blivie, laienz en sunt entré.</l>
                <l xml:id="d001l7360" n="6984">Grant joie i trovent, n'ont pas duel demené:</l>
                <l xml:id="d001l7361" n="6985">les dames ont tresché et carolé</l>
                <l xml:id="d001l7362" n="6986">et li enfant par les rües jöé,</l>
                <l xml:id="d001l7363" n="6987">e li baron par les chans bohordé,</l>
                <l xml:id="d001l7364" n="6988">ne as mostriers n'ot onqes sainz soné,</l>
                <l xml:id="d001l7365" n="6989">si comme Karlles l'ot Naymon acomandé.</l>
                <l xml:id="d001l7366" n="6990">Li rois descent del mulet afoltré.</l>
                <l xml:id="d001l7367" n="6991">Lui et Gerart sunt el palais monté,</l>
                <l xml:id="d001l7368" n="6992">et conte et duc et li prince chasé</l>
                <l xml:id="d001l7369" n="6993">vindrent encontre; Gerart ont salué</l>
                <l xml:id="d001l7370" n="6994">et la bele Aude o le cors acesmé,</l>
                <l xml:id="d001l7371" n="6995">mais d'Oliver n'i ont mie trové</l>
                <l xml:id="d001l7372" n="6996">ne de Rollant, lo vasal aduré.</l>
                <l xml:id="d001l7373" n="6997">Plore belle Aude, li roi a regardé:</l>
                <l xml:id="d001l7374" n="6998">"Sire enperere, merci, por amor Dé,</l>
                <l xml:id="d001l7375" n="6999">car plus vos aim qe home qi soit nè!</l>
                <l xml:id="d001l7376" n="7000">De ceste lasse vos preeigne pïeté!</l>
                <l xml:id="d001l7377" n="7001">Del duc Rollant me dites verité</l>
                <l xml:id="d001l7378" n="7002">et d'Oliver, mon frere, l'alosé.</l>
                <l xml:id="d001l7379" n="7003">- Bele, fait Karles, ne puet estre celé:</l>
                <l xml:id="d001l7380" n="7004">andoi sunt mort li vasal aduré.</l>
                <l xml:id="d001l7381" n="7005">Il m'ont guerpi cil mot grant orfeté</l>
                <l xml:id="d001l7382" n="7006">et moi et vos ont del tot oblïé."</l>
                <lb/>
                <lb/>
                <p xml:id="d001l7383" style="font-weight:bold" n="">CCCLXXVII</p>
                <lb/>
                <l xml:id="d001l7384" n="7007">"Damisele Aude, sel vos osasse dire,</l>
                <l xml:id="d001l7385" n="7008">mort est Rollant, mes niés et vostre sire,</l>
                <l xml:id="d001l7386" n="7009">et Olivers, li cons de franche orine,</l>
                <l xml:id="d001l7387" n="7010">li doce per a duel et a martire."</l>
                <l xml:id="d001l7388" n="7011">Soz ciel n'a home qi ait talant de rire.</l>
                <l xml:id="d001l7389" n="7012">Aude se pasme, mot durement sospire.</l>
                <l xml:id="d001l7390" n="7013">Quant ele revint, plus est jane qe cire.</l>
                <l xml:id="d001l7391" n="7014">Deu reclama, qi de tot ben est sire,</l>
                <l xml:id="d001l7392" n="7015">qe mort li dogne, car li cors li enpire.</l>
                <l xml:id="d001l7393" n="7016">"Oncle Girart, ci a mot fort remire!</l>
                <l xml:id="d001l7394" n="7017">Ce sunt mes noces; vos en arez grant ire."</l>
                <lb/>
                <lb/>
                <p xml:id="d001l7395" style="font-weight:bold" n="">CCCLXXVIII</p>
                <lb/>
                <l xml:id="d001l7396" n="7018">"Damisele Aude, mas celer nel poon:</l>
                <l xml:id="d001l7397" n="7019">trestoz sunt morz li doze compeignon.</l>
                <l xml:id="d001l7398" n="7020">En Rencevals les traï Guenelon</l>
                <l xml:id="d001l7399" n="7021">quant les vendi al roi Marsilion,</l>
                <l xml:id="d001l7400" n="7022">mot grant avoir cum encrisme felon.</l>
                <l xml:id="d001l7401" n="7023">En orfenté m'ont guerpi mi baron,</l>
                <l xml:id="d001l7402" n="7024">si cum la beste fait el bos le foon</l>
                <l xml:id="d001l7403" n="7025">quant l'a ocise o liupart o lion."</l>
                <l xml:id="d001l7404" n="7026">Aude l'entent, ne dist ne o ne non.</l>
                <l xml:id="d001l7405" n="7027">Sovent se pasme entre les braz Charllon;</l>
                <l xml:id="d001l7406" n="7028">li rois la tint, si fu a genuillon;</l>
                <l xml:id="d001l7407" n="7029">li cors li tranble, norci li la fazon.</l>
                <l xml:id="d001l7408" n="7030">Mot estut Aude en longe pasmison:</l>
                <l xml:id="d001l7409" n="7031">nus hom de char ne puet avoir raison</l>
                <l xml:id="d001l7410" n="7032">ne clerc ne preste doner confession.</l>
                <lb/>
                <p xml:id="d001l7411" style="font-weight:bold" n="">CCCLXXIX</p>
                <lb/>
                <l xml:id="d001l7412" n="7033">Charllemene tint Aude entre ses braz issi,</l>
                <l xml:id="d001l7413" n="7034">q'el ne parole ne les els nen ovri;</l>
                <l xml:id="d001l7414" n="7035">li cuers li tranble, la color li norci,</l>
                <l xml:id="d001l7415" n="7036">les els ennubles, le front en paloï.</l>
                <l xml:id="d001l7416" n="7037">Quant ele revint, si a fait un grant cri:</l>
                <l xml:id="d001l7417" n="7038">"Sire enperere, por amor Dé, merci!</l>
                <l xml:id="d001l7418" n="7039">Car me mostrez le cors de mon ami</l>
                <l xml:id="d001l7419" n="7040">et d'Oliver, mon frere lo hardi.</l>
                <l xml:id="d001l7420" n="7041">Li cons Rollant por moi sa foi plevi</l>
                <l xml:id="d001l7421" n="7042">q'il me prendroit, et je lui a mari;</l>
                <l xml:id="d001l7422" n="7043">ainz m'ert ancui le cuers el cors parti,</l>
                <l xml:id="d001l7423" n="7044">si m'en irai ensanble o mon ami</l>
                <l xml:id="d001l7424" n="7045">et o mon frere, qi la dolor sofri.</l>
                <l xml:id="d001l7425" n="7046">- Bele, dist Karles, tot i avez failli:</l>
                <l xml:id="d001l7426" n="7047">et moi et vos ont il mis en obli!"</l>
                <lb/>
                <lb/>
                <p xml:id="d001l7427" style="font-weight:bold" n="">CCCLXXX</p>
                <lb/>
                <l xml:id="d001l7428" n="7048">Charlle pret Aude qi tant a lo vis cler;</l>
                <l xml:id="d001l7429" n="7049">li et Girart fait al mostier aler.</l>
                <l xml:id="d001l7430" n="7050">Aude regarde par dalés un piler,</l>
                <l xml:id="d001l7431" n="7051">mot vit chandeles et cerges alumer</l>
                <l xml:id="d001l7432" n="7052">et vit les bieres, si commence a plorer.</l>
                <l xml:id="d001l7433" n="7053">Ce fu Rollant et Oliver li ber.</l>
                <l xml:id="d001l7434" n="7054">Aude se pasme, qi ne se pot celer.</l>
                <l xml:id="d001l7435" n="7055">Prent le suaire dedesus l'estaver;</l>
                <l xml:id="d001l7436" n="7056">a soi le trast, si commence a plorer,</l>
                <l xml:id="d001l7437" n="7057">et vit le sanc et la dolor morter</l>
                <l xml:id="d001l7438" n="7058">qe il sofrirent por Sarazin tüer.</l>
                <l xml:id="d001l7439" n="7059">Ele commence la crine a detirer,</l>
                <l xml:id="d001l7440" n="7060">sa tendre face o ses doiz esgrater.</l>
                <l xml:id="d001l7441" n="7061">Per trente luis en fist lo sanc voler.</l>
                <l xml:id="d001l7442" n="7062">Vers Oliver prist Aude a retorner;</l>
                <l xml:id="d001l7443" n="7063">trestoz les dras fist de sor als oster</l>
                <l xml:id="d001l7444" n="7064">et les suaire, por lor cors esgarder</l>
                <l xml:id="d001l7445" n="7065">qi sunt blesmi por les cous endurer</l>
                <l xml:id="d001l7446" n="7066">et camoissié por lor armes porter.</l>
                <l xml:id="d001l7447" n="7067">Desor la boche se prist a acliner.</l>
                <l xml:id="d001l7448" n="7068">Aude le baisse, si commence a crïer:</l>
                <l xml:id="d001l7449" n="7069">"Oliver, frere, volez moi oblïer?</l>
                <l xml:id="d001l7450" n="7070">Ja sui je Aude qi solïez amer,</l>
                <l xml:id="d001l7451" n="7071">sor tote ren senblant d'amor mostrer.</l>
                <l xml:id="d001l7452" n="7072">Ne pois vos els veïr ni esgarder</l>
                <l xml:id="d001l7453" n="7073">ne vostre boche a la moie parler."</l>
                <l xml:id="d001l7454" n="7074">Lores se pasme, ne puet en piez ester.</l>
                <l xml:id="d001l7455" n="7075">Li rois la va entres ses braz lever</l>
                <l xml:id="d001l7456" n="7076">et fait les cors covrer et conreer.</l>
                <lb/>
                <lb/>
                <p xml:id="d001l7457" style="font-weight:bold" n="">CCCLXXXI</p>
                <lb/>
                <l xml:id="d001l7458" n="7077">Aude revint, et mot fierement crie;</l>
                <l xml:id="d001l7459" n="7078">desus Rollant a sa chiere guenchie.</l>
                <l xml:id="d001l7460" n="7079">Leva le paile de soie d'Aumarie</l>
                <l xml:id="d001l7461" n="7080">et le suaire de cendal d'Aumarie;</l>
                <l xml:id="d001l7462" n="7081">vit la char noire et la color blesmie,</l>
                <l xml:id="d001l7463" n="7082">la bele boche dont la levre ert partie.</l>
                <l xml:id="d001l7464" n="7083">N'est pas mervelle s'ele est descolorie.</l>
                <lb/>
                <lb/>
                <p xml:id="d001l7465" style="font-weight:bold" n="">CCCLXXXII</p>
                <lb/>
                <l xml:id="d001l7466" n="7084">Desor Rollant se vit bele Aude encline;</l>
                <l xml:id="d001l7467" n="7085">plore des els et sa face esgratine.</l>
                <l xml:id="d001l7468" n="7086">La sans li chiet sor la tendre poitrine</l>
                <l xml:id="d001l7469" n="7087">q'ele est plus blanche qe n'est flors d'aubepine.</l>
                <l xml:id="d001l7470" n="7088">"Sire Rollant, dist Aude la meschine,</l>
                <l xml:id="d001l7471" n="7089">parlez o moi, frans quns de bone orine.</l>
                <l xml:id="d001l7472" n="7090">Ne devez pas avoir ver moi nulle haïne.</l>
                <l xml:id="d001l7473" n="7091">Oliver, frere, com ore sui frarine!</l>
                <l xml:id="d001l7474" n="7092">Com mar vi ore ceste gent sarazine!"</l>
                <l xml:id="d001l7475" n="7093">A icest mot bele Aude s'acline.</l>
                <l xml:id="d001l7476" n="7094">Les duel des omes et cil de la meschine</l>
                <l xml:id="d001l7477" n="7095">fist lor plorer meint fu de palacine.</l>
                <lb/>
                <lb/>
                <p xml:id="d001l7478" style="font-weight:bold" n="">CCCLXXXIII</p>
                <lb/>
                <l xml:id="d001l7479" n="7096">Grant duel ot Aude, le cuer prist a changer;</l>
                <l xml:id="d001l7480" n="7097">entre ses braz la tint li dus Ogier.</l>
                <l xml:id="d001l7481" n="7098">Envers le roi se prist a abaisser;</l>
                <l xml:id="d001l7482" n="7099">au roi parole, mot par ot le cuer fier.</l>
                <l xml:id="d001l7483" n="7100">Öez qe dist la fille au duc Reiner:</l>
                <l xml:id="d001l7484" n="7101">"Sire emperere, por Deu vos vel prïer</l>
                <l xml:id="d001l7485" n="7102">qe me facez delivrer cest moster,</l>
                <l xml:id="d001l7486" n="7103">qe n'i remegne ne clerc ne chevalier.</l>
                <l xml:id="d001l7487" n="7104">Sole i vel estre por amor Dé prïer,</l>
                <l xml:id="d001l7488" n="7105">si parlerai mon frere Olivier</l>
                <l xml:id="d001l7489" n="7106">et a Rollant, le duc qe j'ai si chier,</l>
                <l xml:id="d001l7490" n="7107">ainz m'ara fait cest mien cuer esclarier."</l>
                <l xml:id="d001l7491" n="7108">Et respont Karles: "Tal m'estuet otrïer."</l>
                <l xml:id="d001l7492" n="7109">Il en apele et Naymon et Ogier:</l>
                <l xml:id="d001l7493" n="7110">"Faites moi tost delivrer cest mostier!</l>
                <l xml:id="d001l7494" n="7111">Et il si firent, ne se volsent tarçer.</l>
                <lb/>
                <lb/>
                <p xml:id="d001l7495" style="font-weight:bold" n="">CCCLXXXIV</p>
                <lb/>
                <l xml:id="d001l7496" n="7112">Grant joie ot Aude quant ot l'otroiement;</l>
                <l xml:id="d001l7497" n="7113">envers le roi s'acline belement;</l>
                <l xml:id="d001l7498" n="7114">li enperere entre ses braz la prent.</l>
                <l xml:id="d001l7499" n="7115">"Or faites, bele, vostre commandement.</l>
                <l xml:id="d001l7500" n="7116">- Sire, fait ele, grant merci vos en rent!"</l>
                <l xml:id="d001l7501" n="7117">Li rois de France s'en ist primerement</l>
                <l xml:id="d001l7502" n="7118">et tuit li autre trestot comunalment.</l>
                <l xml:id="d001l7503" n="7119">Aude remest el moster seulement;</l>
                <l xml:id="d001l7504" n="7120">ferma les huis et sesra durement.</l>
                <l xml:id="d001l7505" n="7121">Unqes mais feme ne fist tel hardiment.</l>
                <l xml:id="d001l7506" n="7122">Il vint as bieres, entre ses braz les prent,</l>
                <l xml:id="d001l7507" n="7123">en lor seant les dreza belement</l>
                <l xml:id="d001l7508" n="7124">et afaita par tel devisament</l>
                <l xml:id="d001l7509" n="7125">qe nus n'encline, ne tant ne quant ne pent.</l>
                <l xml:id="d001l7510" n="7126">A orisons bellë Aude s'estent,</l>
                <l xml:id="d001l7511" n="7127">puis bat sa cope et a Yesu se rent.</l>
                <l xml:id="d001l7512" n="7128">Sovent recleme le voir omnipotent:</l>
                <l xml:id="d001l7513" n="7129">"Glorious Sire, qe fomas tota gent</l>
                <l xml:id="d001l7514" n="7130">et mer et terre la sus el firmament,</l>
                <l xml:id="d001l7515" n="7131">de qatre abismes fesis issir le vent</l>
                <l xml:id="d001l7516" n="7132">qi par le mont cort par divisement,</l>
                <l xml:id="d001l7517" n="7133">tu tiens lo ciel par ton engegnement.</l>
                <l xml:id="d001l7518" n="7134">Tote bauté la dedesus t'atent,</l>
                <l xml:id="d001l7519" n="7135">ni ja traitor n'i prendront chasement</l>
                <l xml:id="d001l7520" n="7136">ne li felon n'avront herbergement</l>
                <l xml:id="d001l7521" n="7137">qi de vos, Sire, firent tel traïment</l>
                <l xml:id="d001l7522" n="7138">q'il vos pendirent par lor enchantement</l>
                <l xml:id="d001l7523" n="7139">enz en la croiz, sanz point de vestiment.</l>
                <l xml:id="d001l7524" n="7140">Longis i fist mot fer enforcement</l>
                <l xml:id="d001l7525" n="7141">qi de la lance vos feri durement.</l>
                <l xml:id="d001l7526" n="7142">Il ert avogles, sanz point de veïment:</l>
                <l xml:id="d001l7527" n="7143">quant senti l'eve et el sanc qi descent,</l>
                <l xml:id="d001l7528" n="7144">il terst ses els, si ot alumement.</l>
                <l xml:id="d001l7529" n="7145">Merci cria, par voir entendiment.</l>
                <l xml:id="d001l7530" n="7146">Sainz Josep fist reche demandament:</l>
                <l xml:id="d001l7531" n="7147">por ses soudees ne volst autre present</l>
                <l xml:id="d001l7532" n="7148">for soul ton cors, cel reçut dignement;</l>
                <l xml:id="d001l7533" n="7149">mist le el sepulcre, icel reposement.</l>
                <l xml:id="d001l7534" n="7150">Les trois Maries reqisent loigement</l>
                <l xml:id="d001l7535" n="7151">qi t'aporterent lo seint cher unguement.</l>
                <l xml:id="d001l7536" n="7152">Enprés tenis le voir aparlement</l>
                <l xml:id="d001l7537" n="7153">quant as apostoles donas confortement.</l>
                <l xml:id="d001l7538" n="7154">Chascuns avoit por toi le cuer dolent.</l>
                <l xml:id="d001l7539" n="7155">Deus, qi te sert fer guesredon atent</l>
                <l xml:id="d001l7540" n="7156">en paradis, o sunt li Inocent.</l>
                <l xml:id="d001l7541" n="7157">Ce cro je, lasse, sanz nul repentiment.</l>
                <l xml:id="d001l7542" n="7158">Fai venir, Deus, alcun demostrement</l>
                <l xml:id="d001l7543" n="7159">a la chaitive qi el moster t'atent.</l>
                <l xml:id="d001l7544" n="7160">Qe Oliver me die son talent!"</l>
                <l xml:id="d001l7545" n="7161">A cez paroles li sainz angles descent</l>
                <l xml:id="d001l7546" n="7162">qi nostre Sire i tramist doucement.</l>
                <l xml:id="d001l7547" n="7163">De la clarté toz li mostiers resplent.</l>
                <lb/>
                <lb/>
                <p xml:id="d001l7548" style="font-weight:bold" n="">CCCLXXXV</p>
                <lb/>
                <l xml:id="d001l7549" n="7164">Grant joie ot Aude: la clarté ot coisie.</l>
                <l xml:id="d001l7550" n="7165">Encor n'ot pas sa raison afinie.</l>
                <l xml:id="d001l7551" n="7166">"Deus, ja cro je qe fustes fius Marie</l>
                <l xml:id="d001l7552" n="7167">et suscitas lo Lazare en Betanie</l>
                <l xml:id="d001l7553" n="7168">qi de quart jor avoit la char porrie.</l>
                <l xml:id="d001l7554" n="7169">La pecherise tornas a ta baillie</l>
                <l xml:id="d001l7555" n="7170">qi t'oinst les piez, de grace replanie.</l>
                <l xml:id="d001l7556" n="7171">Judas estoit de vostre compagnie:</l>
                <l xml:id="d001l7557" n="7172">quant te vendi mot fist grant vilenie,</l>
                <l xml:id="d001l7558" n="7173">trente diners desoz Jessemanie.</l>
                <l xml:id="d001l7559" n="7174">De ton cler sanc fu la croiz esclarie.</l>
                <l xml:id="d001l7560" n="7175">Quant cil i vindrent de la toie partie,</l>
                <l xml:id="d001l7561" n="7176">ta seinte char fu morte et sepelie.</l>
                <l xml:id="d001l7562" n="7177">Si voirement com tu en Galilee</l>
                <l xml:id="d001l7563" n="7178">a ta masnee, qi por toi est smarie,</l>
                <l xml:id="d001l7564" n="7179">apareüs loiaument, sanz bosdie,</l>
                <l xml:id="d001l7565" n="7180">metez, beau Sire, en Oliver la vie,</l>
                <l xml:id="d001l7566" n="7181">tant qe il m'ait sa volenté gehie."</l>
                <l xml:id="d001l7567" n="7182">Li verais Deus ta pucele n'obile,</l>
                <l xml:id="d001l7568" n="7183">car li sanz angles, a sa voiz esbaudie,</l>
                <l xml:id="d001l7569" n="7184">joste Oliver s'apoia les l'oïe.</l>
                <l xml:id="d001l7570" n="7185">Lores paroles comme si fust en vie:</l>
                <l xml:id="d001l7571" n="7186">"Bele suer Aude, ne vos esmaiez mie:</l>
                <l xml:id="d001l7572" n="7187">ne remandrez ne soule ne mendie.</l>
                <l xml:id="d001l7573" n="7188">O moi venrez en la Deu compeignie</l>
                <l xml:id="d001l7574" n="7189">amont el ciel, o joie est esclarcie.</l>
                <l xml:id="d001l7575" n="7190">Tote bauté nos est amoneïe.</l>
                <l xml:id="d001l7576" n="7191">Poi aproiseriez la terïene vie;</l>
                <l xml:id="d001l7577" n="7192">el ne valt pas la moité d'une alie,</l>
                <l xml:id="d001l7578" n="7193">or ne argent une pome porine.</l>
                <l xml:id="d001l7579" n="7194">Cil qi Deu sert conqiert grant manantie</l>
                <l xml:id="d001l7580" n="7195">ensanble as angles, o ja n'avras bosdie.</l>
                <l xml:id="d001l7581" n="7196">Levez vos en, si soiez esbaudie;</l>
                <l xml:id="d001l7582" n="7197">je n'ai congié qe plus raison vos die."</l>
                <l xml:id="d001l7583" n="7198">L'angele s'en vait et Aude est sus sallie.</l>
                <l xml:id="d001l7584" n="7199">"A, Deus! fait ele, com ore sui garie!</l>
                <l xml:id="d001l7585" n="7200">Jamais por duel ne serai esbaïe."</l>
                <lb/>
                <lb/>
                <p xml:id="d001l7586" style="font-weight:bold" n="">CCCLXXXVI</p>
                <lb/>
                <l xml:id="d001l7587" n="7201">Aude se lieve et s'orison fina</l>
                <l xml:id="d001l7588" n="7202">et les deus cors doucement raconza.</l>
                <l xml:id="d001l7589" n="7203">Les deus boens pailes gentement raloa</l>
                <l xml:id="d001l7590" n="7204">et del mostier toz les huis desferma;</l>
                <l xml:id="d001l7591" n="7205">et Charllemene et sa gent i entra.</l>
                <l xml:id="d001l7592" n="7206">Gerarz li dus sa niecë i trova:</l>
                <l xml:id="d001l7593" n="7207">"Belle niece Aude, ne vos esmaiez ja,</l>
                <l xml:id="d001l7594" n="7208">car Charllemene granz hons vos donra.</l>
                <l xml:id="d001l7595" n="7209">- Sire, fait ele, de ce ne parlez ja!</l>
                <l xml:id="d001l7596" n="7210">Ja, se Deu plast, se nul jor si grant n'avra</l>
                <l xml:id="d001l7597" n="7211">ceste chaitive, qi de son duel mosra.</l>
                <l xml:id="d001l7598" n="7212">Oncle Girart, qel daumage ci a:</l>
                <l xml:id="d001l7599" n="7213">jamais en France si grant duel nen ara."</l>
                <l xml:id="d001l7600" n="7214">Enver le roi un petit s'aclina;</l>
                <l xml:id="d001l7601" n="7215">confession la belle demanda.</l>
                <l xml:id="d001l7602" n="7216">Et respont Karles: "Ja plus ne demora!"</l>
                <l xml:id="d001l7603" n="7217">Un archevesqe, qe li rois mot ama,</l>
                <l xml:id="d001l7604" n="7218">a confeser li rois li commenda,</l>
                <l xml:id="d001l7605" n="7219">et cil prist Aude, une part l'amena</l>
                <l xml:id="d001l7606" n="7220">en une croute o ses pechiez conta.</l>
                <l xml:id="d001l7607" n="7221">Cil li enjoint, selonc ce qe fait a,</l>
                <l xml:id="d001l7608" n="7222">la penitance qe la bele fera.</l>
                <l xml:id="d001l7609" n="7223">Un seul petit Aude s'agenoila,</l>
                <l xml:id="d001l7610" n="7224">bati sa coupe et Yesu reclama;</l>
                <l xml:id="d001l7611" n="7225">le Segnor proie qe tot le mont fait a</l>
                <l xml:id="d001l7612" n="7226">qe mort li dogne, qe mot la desira.</l>
                <l xml:id="d001l7613" n="7227">A Oliver son frere s'en ira</l>
                <l xml:id="d001l7614" n="7228">et a Rollant, qe mervelles ama.</l>
                <l xml:id="d001l7615" n="7229">Aude se seigne et sa raison fina,</l>
                <l xml:id="d001l7616" n="7230">puis torne arere, son duel recommenza.</l>
                <lb/>
                <lb/>
                <p xml:id="d001l7617" style="font-weight:bold" n="">CCCLXXXVII</p>
                <lb/>
                <l xml:id="d001l7618" n="7231">Aude est confesse, sa raison a finee,</l>
                <l xml:id="d001l7619" n="7232">pois torne arere comme couse adolee:</l>
                <l xml:id="d001l7620" n="7233">"Fre Oliver, com dure destinee!</l>
                <l xml:id="d001l7621" n="7234">Sire Rollant, avïé moi juree,</l>
                <l xml:id="d001l7622" n="7235">se Deu pleüst qe fuse mariee,</l>
                <l xml:id="d001l7623" n="7236">sor totes dames fuse je vos privee.</l>
                <l xml:id="d001l7624" n="7237">Oncle Girart, n'i a plus demoree;</l>
                <l xml:id="d001l7625" n="7238">la mort me vint qe tant ai desiree.</l>
                <l xml:id="d001l7626" n="7239">Sor totes dames soit Gibor saluee,</l>
                <l xml:id="d001l7627" n="7240">la meltre dame qi soit de mere nee,</l>
                <l xml:id="d001l7628" n="7241">qe me nosri en sa chambre privee</l>
                <l xml:id="d001l7629" n="7242">com s'el m'eüst dedenç son cors portee."</l>
                <l xml:id="d001l7630" n="7243">A icest mot chiet be Aude pasmee;</l>
                <l xml:id="d001l7631" n="7244">li rois la prent, ver soi l'a retornee,</l>
                <l xml:id="d001l7632" n="7245">et de ses paus un petit afublee.</l>
                <l xml:id="d001l7633" n="7246">Li cuers li part, n'i ot longe duree:</l>
                <l xml:id="d001l7634" n="7247">entr'als s'en est l'arme del cors sevree.</l>
                <p xml:id="d001l7635" n="">... ... ...</p>
                <l xml:id="d001l7636" n="7248">Devant Jesu l'en ont la sus portee.</l>
                <l xml:id="d001l7637" n="7249">Le rois l'esgarde, qide qe soit pasmee;</l>
                <l xml:id="d001l7638" n="7250">quant la redrice, si l'a morte trovee.</l>
                <l xml:id="d001l7639" n="7251">Lors recomence li deus et la criee;</l>
                <l xml:id="d001l7640" n="7252">ne fu ainc plente por feme qi soit nee!</l>
                <lb/>
                <lb/>
                <p xml:id="d001l7641" style="font-weight:bold" n="">CCCLXXXVIII</p>
                <lb/>
                <l xml:id="d001l7642" n="7253">Or est li duel de Karllon enforcié.</l>
                <l xml:id="d001l7643" n="7254">Aude vit morte, dont a le cuer irié;</l>
                <l xml:id="d001l7644" n="7255">encontre soi a le cors enbracié.</l>
                <l xml:id="d001l7645" n="7256">Tant fierement a lo roi angossié,</l>
                <l xml:id="d001l7646" n="7257">per un petit ne l'a tot trebucié.</l>
                <l xml:id="d001l7647" n="7258">"Sire Girart, dist Karles l'ensegné,</l>
                <l xml:id="d001l7648" n="7259">veïstes mais tal duel ne tal pechié?</l>
                <l xml:id="d001l7649" n="7260">Ahi! belle Aude, com m'avez trechïé,</l>
                <l xml:id="d001l7650" n="7261">et mi baron qi tant erent preisié.</l>
                <l xml:id="d001l7651" n="7262">Jamais por als ne serai essaucié."</l>
                <l xml:id="d001l7652" n="7263">Doi arcevesqe ont le cors preseigné.</l>
                <l xml:id="d001l7653" n="7264">Entre deus bieres, soz un paille dolgié,</l>
                <l xml:id="d001l7654" n="7265">la ont le cors de belle Aude couchié.</l>
                <lb/>
                <lb/>
                <p xml:id="d001l7655" style="font-weight:bold" n="">CCCLXXXIX</p>
                <lb/>
                <l xml:id="d001l7656" n="7266">Morte est belle Aude, mot est grant la dolor.</l>
                <l xml:id="d001l7657" n="7267">Ne fu mais dame qi morist por amor.</l>
                <l xml:id="d001l7658" n="7268">Dui arcivesqe la conroient le jor</l>
                <l xml:id="d001l7659" n="7269">qi l'ont envolse d'un paille de color.</l>
                <l xml:id="d001l7660" n="7270">Jost Oliver, dalés le pugneor,</l>
                <l xml:id="d001l7661" n="7271">la font cochier en un al Creator.</l>
                <l xml:id="d001l7662" n="7272">Plorent li prince et li magne contor</l>
                <l xml:id="d001l7663" n="7273">et povre gent et clerc et vavasor.</l>
                <l xml:id="d001l7664" n="7274">En la citè orent tel tenebror,</l>
                <l xml:id="d001l7665" n="7275">l'un ne vit l'autre tant fu grant la dolor,</l>
                <l xml:id="d001l7666" n="7276">ne il ne sevent s'il fu o nuit o jor.</l>
                <l xml:id="d001l7667" n="7277">Fier fu li deus del riche enperaor:</l>
                <l xml:id="d001l7668" n="7278">tire sa barbe plus blanche qe n'est flor.</l>
                <l xml:id="d001l7669" n="7279">"Sire, dist Naymes, frans rois de grant valor,</l>
                <l xml:id="d001l7670" n="7280">veez qel gent vos tenent por seignor!</l>
                <l xml:id="d001l7671" n="7281">Rois, ne t'ocire, anz recovre vigor,</l>
                <l xml:id="d001l7672" n="7282">si les conforte a loi de pogneor."</l>
                <lb/>
                <lb/>
                <p xml:id="d001l7673" style="font-weight:bold" n="">CCCXC</p>
                <lb/>
                <l xml:id="d001l7674" n="7283">"Droiz enperere, ce dist Gerart li ber,</l>
                <l xml:id="d001l7675" n="7284">por amor Deu, laissez le duel ester!</l>
                <l xml:id="d001l7676" n="7285">Nus n'i poon nule rien recovrer.</l>
                <l xml:id="d001l7677" n="7286">Faites les cors des transiz enterer,</l>
                <l xml:id="d001l7678" n="7287">car cist enpires nel pot plus endurer."</l>
                <l xml:id="d001l7679" n="7288">Et il si firent, n'i volsent demorer:</l>
                <l xml:id="d001l7680" n="7289">il font les oz des transiz enterrer.</l>
                <l xml:id="d001l7681" n="7290">Les doze pers fisent bien enbasmer</l>
                <l xml:id="d001l7682" n="7291">et en sarqés pouser et alöer.</l>
                <l xml:id="d001l7683" n="7292">Sor toz les altres font Rollant conreer,</l>
                <l xml:id="d001l7684" n="7293">et Oliver et Audein au vis cler.</l>
                <l xml:id="d001l7685" n="7294">Oliver firent a un moster porter;</l>
                <l xml:id="d001l7686" n="7295">pres de Rollant nel vousent enterrer.</l>
                <l xml:id="d001l7687" n="7296">La veïssiez un duel renoveler,</l>
                <l xml:id="d001l7688" n="7297">chevols detraire et tant baron pasmer;</l>
                <l xml:id="d001l7689" n="7298">et dan Gerart de Vïene, li ber,</l>
                <l xml:id="d001l7690" n="7299">Auden sa niece commence a regreter,</l>
                <l xml:id="d001l7691" n="7300">et Oliver qi tant fist a löer:</l>
                <l xml:id="d001l7692" n="7301">"Beas niés, fait il, bien devroie desver.</l>
                <l xml:id="d001l7693" n="7302">Ahi, con grant duel m'en estora raler!</l>
                <l xml:id="d001l7694" n="7303">Bele niece Aude, qe pora ge conter</l>
                <l xml:id="d001l7695" n="7304">a la duchesse qi tant vos selt amer?</l>
                <l xml:id="d001l7696" n="7305">Cest mariage ne li poet on celer.</l>
                <l xml:id="d001l7697" n="7306">Ja Deu ne place ainz q'il doie avesprer!</l>
                <l xml:id="d001l7698" n="7307">Qe cist miens cuers anz me puisse crever!"</l>
                <l xml:id="d001l7699" n="7308">Qi donc veïst lo duc Girart pasmer,</l>
                <l xml:id="d001l7700" n="7309">bien li poïst de grant dolor menbrer!</l>
                <l xml:id="d001l7701" n="7310">Karles ne pot si grant duel endurer;</l>
                <l xml:id="d001l7702" n="7311">dedenz sa chanbre se fait mot tost mener.</l>
                <l xml:id="d001l7703" n="7312">Deus jors i fu nostre enperere ber;</l>
                <l xml:id="d001l7704" n="7313">onqes n'i pot a nul home parler,</l>
                <l xml:id="d001l7705" n="7314">quant au tierz jor se prist a apenser</l>
                <l xml:id="d001l7706" n="7315">des ore velt ses barons conforter</l>
                <l xml:id="d001l7707" n="7316">et fait ses oz partir et deviser.</l>
                <l xml:id="d001l7708" n="7317">Per tote l'ost fait hucer et crïer</l>
                <l xml:id="d001l7709" n="7318">q'en douce France pensent del retorner.</l>
                <l xml:id="d001l7710" n="7319">A ses barons le hontage mostrer</l>
                <l xml:id="d001l7711" n="7320">por la venjance de Guenellon parler.</l>
                <lb/>
                <lb/>
                <p xml:id="d001l7712" style="font-weight:bold" n="">CCCXCI</p>
                <lb/>
                <l xml:id="d001l7713" n="7321">"Droit enperere, dist Gerart le guesrer,</l>
                <l xml:id="d001l7714" n="7322">cil qi sunt mort ne se pöent aider.</l>
                <l xml:id="d001l7715" n="7323">L'ai mis en terre, mon nevo Olivier,</l>
                <l xml:id="d001l7716" n="7324">et ma niece Aude la file au duc Reiner.</l>
                <l xml:id="d001l7717" n="7325">Ber, car chevauche, si fai le duel laisser:</l>
                <l xml:id="d001l7718" n="7326">en douce France en ont mot grant mester.</l>
                <l xml:id="d001l7719" n="7327">A Mont Loon, sus el palais plegnier,</l>
                <l xml:id="d001l7720" n="7328">venront les dames, nel vosront pas lasser -</l>
                <l xml:id="d001l7721" n="7329">en doce France en ont mot grant mester -</l>
                <l xml:id="d001l7722" n="7330">cels demander qui vos firent chargier.</l>
                <l xml:id="d001l7723" n="7331">Mostrez li Guene, qi vus fist l'encombrier:</l>
                <l xml:id="d001l7724" n="7332">se loiaument ne se puet derasnier,</l>
                <l xml:id="d001l7725" n="7333">voiant auz toz le faites depecier.</l>
                <l xml:id="d001l7726" n="7334">Si faitement les en porez venger.</l>
                <l xml:id="d001l7727" n="7335">- Ahi, Gerart! dist Karles au vis fer,</l>
                <l xml:id="d001l7728" n="7336">unqes en terre n'ot meillor chevalier</l>
                <l xml:id="d001l7729" n="7337">por son seignor loiaument conseillier.</l>
                <l xml:id="d001l7730" n="7338">Le tuen conseil vuel je tot otroier."</l>
                <lb/>
                <lb/>
                <p xml:id="d001l7731" style="font-weight:bold" n="">CCCXCII</p>
                <lb/>
                <l xml:id="d001l7732" n="7339">Va s'en li rois, en terre lait Rollant,</l>
                <l xml:id="d001l7733" n="7340">les doze pers don i a damage grant.</l>
                <l xml:id="d001l7734" n="7341">Karles apele dan Gerart le Normant:</l>
                <l xml:id="d001l7735" n="7342">"Frans chevaliers, esperonez avant!</l>
                <l xml:id="d001l7736" n="7343">Faites crïer mon ban et mon comant</l>
                <l xml:id="d001l7737" n="7344">qe s'en retornent mot grant joie menant,</l>
                <l xml:id="d001l7738" n="7345">laissent ester le damage pesant.</l>
                <l xml:id="d001l7739" n="7346">De Guenelon les proi toz et comant</l>
                <l xml:id="d001l7740" n="7347">qe il le gardent par merveillos sanblant;</l>
                <l xml:id="d001l7741" n="7348">quant nos vendrons en France la vaillant,</l>
                <l xml:id="d001l7742" n="7349">sel jujeront le plus savie puissant."</l>
                <lb/>
                <lb/>
                <p xml:id="d001l7743" style="font-weight:bold" n="">CCCXCIII</p>
                <lb/>
                <l xml:id="d001l7744" n="7350">Va s'en li rois o sa grant compegnie.</l>
                <l xml:id="d001l7745" n="7351">D'or et d'argent orent grant manantie,</l>
                <l xml:id="d001l7746" n="7352">chevaus d'Espegne et mulez de Surie.</l>
                <l xml:id="d001l7747" n="7353">Passent Anjou et Toregne et Valie;</l>
                <l xml:id="d001l7748" n="7354">tot droit vers Chartres ont lor voie acollie.</l>
                <l xml:id="d001l7749" n="7355">A Boneval, une riche abaïe,</l>
                <l xml:id="d001l7750" n="7356">herberja Karles e mi la preerie.</l>
                <lb/>
                <lb/>
                <p xml:id="d001l7751" style="font-weight:bold" n="">CCCXCIV</p>
                <lb/>
                <l xml:id="d001l7752" n="7357">Al matinet quant il dut ajorner,</l>
                <l xml:id="d001l7753" n="7358">a icele ore qe il durent monter,</l>
                <l xml:id="d001l7754" n="7359">de meintes parz fisent grasles soner,</l>
                <l xml:id="d001l7755" n="7360">tabors et tinbes et bugleraus corner.</l>
                <l xml:id="d001l7756" n="7361">La messe est dite, si pensent del monter.</l>
                <l xml:id="d001l7757" n="7362">A nostre roi font son mul amener;</l>
                <l xml:id="d001l7758" n="7363">l'estrier li tint Gerart de Seint Omer.</l>
                <l xml:id="d001l7759" n="7364">Le duc Naymon fait Karles apeler:</l>
                <l xml:id="d001l7760" n="7365">"Faites ma gent en cel camp arester</l>
                <l xml:id="d001l7761" n="7366">car je volrai a mes barons parler,</l>
                <l xml:id="d001l7762" n="7367">de Guenelon grant consel demander.</l>
                <l xml:id="d001l7763" n="7368">A lor talant m'en volrai acorder</l>
                <l xml:id="d001l7764" n="7369">de cel traitor que si mal sot ovrer."</l>
                <lb/>
                <lb/>
                <p xml:id="d001l7765" style="font-weight:bold" n="">CCCXCV</p>
                <lb/>
                <l xml:id="d001l7766" n="7370">Nostre enperere son grant dol n'oblia,</l>
                <l xml:id="d001l7767" n="7371">mais en son cuer fierement le cela</l>
                <l xml:id="d001l7768" n="7372">et rit et gabe et sa gent conforta.</l>
                <l xml:id="d001l7769" n="7373">Naymes chevauche, pois q'il le commanda;</l>
                <l xml:id="d001l7770" n="7374">desor Morel mot tost esperona.</l>
                <l xml:id="d001l7771" n="7375">En une place tote l'ost aresta.</l>
                <l xml:id="d001l7772" n="7376">Li enperere ses barons apela;</l>
                <l xml:id="d001l7773" n="7377">de Guenelon conseil lor demanda.</l>
                <l xml:id="d001l7774" n="7378">Et sachent bien, nul ne departira</l>
                <l xml:id="d001l7775" n="7379">jusc'a cele oure que il jugietz sera</l>
                <l xml:id="d001l7776" n="7380">et de sa boche trestot reconostra</l>
                <l xml:id="d001l7777" n="7381">la traïson, si com la porpensa.</l>
                <lb/>
                <lb/>
                <p xml:id="d001l7778" style="font-weight:bold" n="">CCCXCVI</p>
                <lb/>
                <l xml:id="d001l7779" n="7382">"Frans chevaliers, dist Karles au fier vis,</l>
                <l xml:id="d001l7780" n="7383">servi m avez en estraje païs,</l>
                <l xml:id="d001l7781" n="7384">et meinte terre avrai par vos conquis,</l>
                <l xml:id="d001l7782" n="7385">citez et bors et meint bon chastel pris.</l>
                <l xml:id="d001l7783" n="7386">Retorné somes el reigne seint Donis;</l>
                <l xml:id="d001l7784" n="7387">demain seron a Mon Martre a Paris.</l>
                <l xml:id="d001l7785" n="7388">Por Dé vos pri, confortez vos amis.</l>
                <l xml:id="d001l7786" n="7389">Mais de Guenon nen avez ren apris</l>
                <l xml:id="d001l7787" n="7390">qi le daumage et lo mal vos a quis,</l>
                <l xml:id="d001l7788" n="7391">por qoi ma gent furent issi malmis,</l>
                <l xml:id="d001l7789" n="7392">en Rencevals detrenchez et ocis.</l>
                <l xml:id="d001l7790" n="7393">A Mont Leon le menron, ce m'est vis.</l>
                <l xml:id="d001l7791" n="7394">La jujeront la gent de mon païs</l>
                <l xml:id="d001l7792" n="7395">tolu lor a le meus de lor amis."</l>
                <lb/>
                <lb/>
                <p xml:id="d001l7793" style="font-weight:bold" n="">CCCXCVII</p>
                <lb/>
                <l xml:id="d001l7794" n="7396">"Droiz enperere, ce li dist Salomon,</l>
                <l xml:id="d001l7795" n="7397">vus avez pris le conte Guenelon</l>
                <l xml:id="d001l7796" n="7398">et sel retez de si grant mesprison,</l>
                <l xml:id="d001l7797" n="7399">q'il porchaza la fere traïson</l>
                <l xml:id="d001l7798" n="7400">don furent mort li doze compegnon.</l>
                <l xml:id="d001l7799" n="7401">Menez lo, sire, deci a Mont Leon.</l>
                <l xml:id="d001l7800" n="7402">De maintes terres i venront li baron.</l>
                <l xml:id="d001l7801" n="7403">S'il ne s'en puet defendre par raison,</l>
                <l xml:id="d001l7802" n="7404">voiant aus toz, en prenez vengneson,</l>
                <l xml:id="d001l7803" n="7405">et s'il vos plast nos le vos jujeron</l>
                <l xml:id="d001l7804" n="7406">si autement com deviser savron."</l>
                <lb/>
                <lb/>
                <p xml:id="d001l7805" style="font-weight:bold" n="">CCCXCVIII</p>
                <lb/>
                <l xml:id="d001l7806" n="7407">Va s'en li rois por prendre son juïse:</l>
                <l xml:id="d001l7807" n="7408">ainc ne fina deci a Seint Denise.</l>
                <l xml:id="d001l7808" n="7409">Chers est li lius et mot riche la vile;</l>
                <l xml:id="d001l7809" n="7410">mot riche ofrande a desus l'autel mise.</l>
                <l xml:id="d001l7810" n="7411">De Guenellon qi sa gent a maumise</l>
                <l xml:id="d001l7811" n="7412">a Mont Loon ert faite la justise,</l>
                <l xml:id="d001l7812" n="7413">si qel vesront la gent de mainte gise,</l>
                <l xml:id="d001l7813" n="7414">cil de Braibant, de Flandres et de Frise.</l>
                <lb/>
                <lb/>
                <p xml:id="d001l7814" style="font-weight:bold" n="">CCCXCIX</p>
                <lb/>
                <l xml:id="d001l7815" n="7415">Li rois chevauche sanz nul demorament.</l>
                <l xml:id="d001l7816" n="7416">Del conforter ne se fist mie lent,</l>
                <l xml:id="d001l7817" n="7417">barons et dames et enfanz ensement.</l>
                <l xml:id="d001l7818" n="7418">Ja lo sien cors n'ara repousement</l>
                <l xml:id="d001l7819" n="7419">jusq'e cele ore q'ara pris vengement</l>
                <l xml:id="d001l7820" n="7420">de Guenelon, ques mena malement.</l>
                <l xml:id="d001l7821" n="7421">Ainz en ert Karles corozos et dolent,</l>
                <l xml:id="d001l7822" n="7422">car li traïtres a meint riche parent</l>
                <l xml:id="d001l7823" n="7423">qi par esforz venent a jugiment.</l>
                <l xml:id="d001l7824" n="7424">De lui defendre se metront en present.</l>
                <lb/>
                <lb/>
                <p xml:id="d001l7825" style="font-weight:bold" n="">CCCC</p>
                <lb/>
                <l xml:id="d001l7826" n="7425">Li rois de France ne s'est pas demoré;</l>
                <l xml:id="d001l7827" n="7426">cum hons gentius a sa gent conforté.</l>
                <l xml:id="d001l7828" n="7427">Enfanz et femes ot asez encontré,</l>
                <l xml:id="d001l7829" n="7428">car chascun a de s'ami demandé;</l>
                <l xml:id="d001l7830" n="7429">cil a grant joie qi lo sien a trové.</l>
                <l xml:id="d001l7831" n="7430">A Mont Loon se sunt tot aresté.</l>
                <l xml:id="d001l7832" n="7431">Et li traïtes est de grant parenté</l>
                <l xml:id="d001l7833" n="7432">et il les a priveement mandé,</l>
                <l xml:id="d001l7834" n="7433">car mot se dote que il est afolé.</l>
                <lb/>
                <lb/>
                <p xml:id="d001l7835" style="font-weight:bold" n="">CCCCI</p>
                <lb/>
                <l xml:id="d001l7836" n="7434">A Mont Leon est li rois de Paris</l>
                <l xml:id="d001l7837" n="7435">et conte et duc et demene marchis.</l>
                <l xml:id="d001l7838" n="7436">Li enperere qi tante reigne a conquis</l>
                <l xml:id="d001l7839" n="7437">a la cort dos s'apoie, ce m'est vis.</l>
                <l xml:id="d001l7840" n="7438">Blanche ot la barbe plus qe n'est flor de lis;</l>
                <l xml:id="d001l7841" n="7439">vairs ot les els et mot ot fier lo vis;</l>
                <l xml:id="d001l7842" n="7440">afublé ot un mantel qi fu gris.</l>
                <l xml:id="d001l7843" n="7441">"Baron, fait il, conseil vos ai reqis</l>
                <l xml:id="d001l7844" n="7442">qel me donez, por amor seint Donis.</l>
                <l xml:id="d001l7845" n="7443">Conqesre alai Espegne et lo païs;</l>
                <l xml:id="d001l7846" n="7444">dusc'a Seint Jame ai les chemins conquis;</l>
                <l xml:id="d001l7847" n="7445">jamais nul jor n'i faudront, ce m'est vis.</l>
                <l xml:id="d001l7848" n="7446">Vus me carjastes vos fiz et voz amis;</l>
                <l xml:id="d001l7849" n="7447">asez en ai et perdu et maumis</l>
                <l xml:id="d001l7850" n="7448">per Guenelon, qi malvas plait m'a mis."</l>
                <l xml:id="d001l7851" n="7449">Quant cil l'entendent qi es rens sunt asis,</l>
                <l xml:id="d001l7852" n="7450">chascuns plora des baus els de son vis.</l>
                <lb/>
                <lb/>
                <p xml:id="d001l7853" style="font-weight:bold" n="">CCCCII</p>
                <lb/>
                <l xml:id="d001l7854" n="7451">"Danz enperere," dist li cons Otoier</l>
                <l xml:id="d001l7855" n="7452">qi tint Amiens et Bologne sor mer,</l>
                <l xml:id="d001l7856" n="7453">"Guenelon faites devant vos amener</l>
                <l xml:id="d001l7857" n="7454">et si osrons son dit et son penser.</l>
                <l xml:id="d001l7858" n="7455">S'il ce conoist qe vos oi ci conter,</l>
                <l xml:id="d001l7859" n="7456">del respiter ne doit ja nul parler</l>
                <l xml:id="d001l7860" n="7457">mais del livrer le cors a turmenter.</l>
                <l xml:id="d001l7861" n="7458">L'on ne doit pas son baron afoler</l>
                <l xml:id="d001l7862" n="7459">se l'on nel poet par grant raison prover</l>
                <l xml:id="d001l7863" n="7460">o a defendre par ses armes porter."</l>
                <l xml:id="d001l7864" n="7461">Dist Gundeboés: "Ja ne sera tant ber</l>
                <l xml:id="d001l7865" n="7462">por tant com puisse sor mon cheval monter.</l>
                <l xml:id="d001l7866" n="7463">Se il le nie, je sui proz de prover."</l>
                <l xml:id="d001l7867" n="7464">Et dist Karllon: "Faites le me amener."</l>
                <l xml:id="d001l7868" n="7465">Et cil i corent qel devoient garder;</l>
                <l xml:id="d001l7869" n="7466">sus el palais le font avant aler.</l>
                <lb/>
                <lb/>
                <p xml:id="d001l7870" style="font-weight:bold" n="">CCCCIII</p>
                <lb/>
                <l xml:id="d001l7871" n="7467">Quant Guenes fu el palés en estant,</l>
                <l xml:id="d001l7872" n="7468">totes ses gardes l'amenerent avant.</l>
                <l xml:id="d001l7873" n="7469">Encontre lui sunt levé si parant</l>
                <l xml:id="d001l7874" n="7470">qi lle salüent belament en riant.</l>
                <l xml:id="d001l7875" n="7471">Primers parla dan Richart le Normant:</l>
                <l xml:id="d001l7876" n="7472">"Per ma foi, Guene, vos avez blasme grant.</l>
                <l xml:id="d001l7877" n="7473">Li rois vos rete de son nevo Rollant.</l>
                <l xml:id="d001l7878" n="7474">- Sire, fait Guenes, il dira sen talant.</l>
                <l xml:id="d001l7879" n="7475">Vez ci mon gaje, s'est qi en aut avant</l>
                <l xml:id="d001l7880" n="7476">de traïson, don't je mon cors garant,</l>
                <l xml:id="d001l7881" n="7477">ne dons n'en oi ne argent n'i demant."</l>
                <l xml:id="d001l7882" n="7478">Dist Gandebués: "Taisez vos en a tant!</l>
                <l xml:id="d001l7883" n="7479">Entendez moi, franc chevalier vallant:</l>
                <l xml:id="d001l7884" n="7480">quant nos venimes en la batalles grant,</l>
                <l xml:id="d001l7885" n="7481">en Rencevals par som les porz passant,</l>
                <l xml:id="d001l7886" n="7482">de l'ost Marsire preïmes un Persant</l>
                <l xml:id="d001l7887" n="7483">qi nos conta lo fait et lo sanblant,</l>
                <l xml:id="d001l7888" n="7484">comme fel Guenes nos vendi l'amirant.</l>
                <l xml:id="d001l7889" n="7485">Se il ce noie, sire, tenez mon gant!</l>
                <l xml:id="d001l7890" n="7486">Ainz q'il soit vespre ne le solel cochant,</l>
                <l xml:id="d001l7891" n="7487">le qit je rendre et mort et recreant."</l>
                <l xml:id="d001l7892" n="7488">Dïent Franzois: "C'est parole avenant!"</l>
                <lb/>
                <lb/>
                <p xml:id="d001l7893" style="font-weight:bold" n="">CCCCIV</p>
                <lb/>
                <l xml:id="d001l7894" n="7489">Li rois de France estut en son estaje</l>
                <l xml:id="d001l7895" n="7490">et Guenelon li a tendu son gaje</l>
                <l xml:id="d001l7896" n="7491">vers Gandebuef de Frise la salaufage.</l>
                <l xml:id="d001l7897" n="7492">Nostre enperere fait bien garder le gaje,</l>
                <l xml:id="d001l7898" n="7493">et cel i mist cels de son parentage,</l>
                <l xml:id="d001l7899" n="7494">car prou le sevent et mot de fer corage.</l>
                <l xml:id="d001l7900" n="7495">Armer l'en menent la gent de son lignage.</l>
                <l xml:id="d001l7901" n="7496">Ja n'en gasra li traïtes evage</l>
                <l xml:id="d001l7902" n="7497">qe n'en reçovie un si fer treüaige</l>
                <l xml:id="d001l7903" n="7498">dont parleront et li fol et li sage.</l>
                <lb/>
                <lb/>
                <p xml:id="d001l7904" style="font-weight:bold" n="">CCCCV</p>
                <lb/>
                <l xml:id="d001l7905" n="7499">Armer l'en menent li parent Guenelon</l>
                <l xml:id="d001l7906" n="7500">aval el borc, ches son oste Simon.</l>
                <l xml:id="d001l7907" n="7501">Chauches de fer blanches com acqueton</l>
                <l xml:id="d001l7908" n="7502">li ont lacees les jambes environ;</l>
                <l xml:id="d001l7909" n="7503">de fin or furent andui li esperon;</l>
                <l xml:id="d001l7910" n="7504">fort fu l'osberc, blanc comme fremellon;</l>
                <l xml:id="d001l7911" n="7505">vestu li ont un hermin pelizon;</l>
                <l xml:id="d001l7912" n="7506">lacent li l'eume Clarembalt de Mascon.</l>
                <l xml:id="d001l7913" n="7507">Cil Sire le destruie qi confonde Mahon!</l>
                <l xml:id="d001l7914" n="7508">Escu li baillent ou ot paint un lion,</l>
                <l xml:id="d001l7915" n="7509">puis li amenent un bon destrier gascon;</l>
                <l xml:id="d001l7916" n="7510">per son l'estrer est montez le felon.</l>
                <l xml:id="d001l7917" n="7511">D'armes porter resanble ben baron</l>
                <l xml:id="d001l7918" n="7512">mais de combatre n'atendra ja raison.</l>
                <l xml:id="d001l7919" n="7513">Or s'i porpense q'il qesra garison;</l>
                <l xml:id="d001l7920" n="7514">il s'en fuira, cui q'en poist ne qi non.</l>
                <l xml:id="d001l7921" n="7515">En une place fu devant la maison.</l>
                <l xml:id="d001l7922" n="7516">Sanblance fist d'asager l'asragon,</l>
                <l xml:id="d001l7923" n="7517">tuit lo regardent et serjant et garzon,</l>
                <l xml:id="d001l7924" n="7518">et puis s'en torna, fuiant a esperon</l>
                <l xml:id="d001l7925" n="7519">par mi la porte, si qe ben lo vit hon;</l>
                <l xml:id="d001l7926" n="7520">les grant galoz s'en ist de Mon Leon.</l>
                <l xml:id="d001l7927" n="7521">Quant il fu fors, lait aler a bandon;</l>
                <l xml:id="d001l7928" n="7522">ne l'atensist sagete ne bouzon.</l>
                <l xml:id="d001l7929" n="7523">A voiz escrie Gondeboef le Frison;</l>
                <l xml:id="d001l7930" n="7524">quant il fu fors, lait aler a bandon.</l>
                <l xml:id="d001l7931" n="7525">Donc dist al roi: "J'ai conquis lo felon!"</l>
                <lb/>
                <lb/>
                <p xml:id="d001l7932" style="font-weight:bold" n="">CCCCVI</p>
                <lb/>
                <l xml:id="d001l7933" n="7526">Quant li traïtes fu fors de la cité,</l>
                <l xml:id="d001l7934" n="7527">en fuie torne sor le destrer armé</l>
                <l xml:id="d001l7935" n="7528">come liom qi fu de mal pensé,</l>
                <l xml:id="d001l7936" n="7529">et son ostage a lassié encombré.</l>
                <l xml:id="d001l7937" n="7530">Meus veit q'il soit ocis et afolé</l>
                <l xml:id="d001l7938" n="7531">q'il ne conduie son cors a salveté.</l>
                <l xml:id="d001l7939" n="7532">Cil qi lo gardent en ont lo cri levé</l>
                <l xml:id="d001l7940" n="7533">et la tumulte levé par la cité.</l>
                <l xml:id="d001l7941" n="7534">A bien cent mille i sunt Franzois monté.</l>
                <l xml:id="d001l7942" n="7535">"A, Deus! dist Karles, com ai le cuer grevé.</l>
                <l xml:id="d001l7943" n="7536">S'ensi s'en vait, le cuer avrai crevé.</l>
                <l xml:id="d001l7944" n="7537">Qel posra prendre mot m'ara achaté;</l>
                <l xml:id="d001l7945" n="7538">mil besant d'or li seront ja doné."</l>
                <l xml:id="d001l7946" n="7539">Ce fu la joie Gondebuef l'alosé.</l>
                <l xml:id="d001l7947" n="7540">"Sire, fait il, non aiez mal pensé:</l>
                <l xml:id="d001l7948" n="7541">jel vos rendrai ainz qe soit avespré.</l>
                <l xml:id="d001l7949" n="7542">Je le vos di, de fi en verité,</l>
                <l xml:id="d001l7950" n="7543">ancui vesré Maltalant esprové;</l>
                <l xml:id="d001l7951" n="7544">n'a mellor beste en la crestïenté,</l>
                <l xml:id="d001l7952" n="7545">qe por grant cors nel vi onqes lassé."</l>
                <lb/>
                <lb/>
                <p xml:id="d001l7953" style="font-weight:bold" n="">CCCCVII</p>
                <lb/>
                <l xml:id="d001l7954" n="7546">Fuiz s'en est fel Guene, grant poür a de soi;</l>
                <l xml:id="d001l7955" n="7547">toz ses ostages en a guerpi au roi.</l>
                <l xml:id="d001l7956" n="7548">Es vos levé et lo cri et l'esfroi;</l>
                <l xml:id="d001l7957" n="7549">meint bon vasal en ont pris le conroi.</l>
                <l xml:id="d001l7958" n="7550">Aprés chevauchent les gent de bone foi.</l>
                <l xml:id="d001l7959" n="7551">Mais Gondeboef, qi de Frise fu roi,</l>
                <l xml:id="d001l7960" n="7552">son Mautalant li a mis ademoi,</l>
                <l xml:id="d001l7961" n="7553">car li esclos de son cheval sunt froi.</l>
                <l xml:id="d001l7962" n="7554">Si pres li vent Gondeboef ad esfroi,</l>
                <l xml:id="d001l7963" n="7555">per un petit qe nel fiert par dedroi,</l>
                <l xml:id="d001l7964" n="7556">mais tot tens fuit con traïtres renoi.</l>
                <l xml:id="d001l7965" n="7557">Et Gondeboef, li proz et li cortoi,</l>
                <l xml:id="d001l7966" n="7558">li escria: "Qivert de puite loi,</l>
                <l xml:id="d001l7967" n="7559">car josta a moi si feras qe cortoi,</l>
                <l xml:id="d001l7968" n="7560">per cortoisie si fai le tor franzoi!"</l>
                <l xml:id="d001l7969" n="7561">Respont fel Guenes: "De zo sui ben aproi,</l>
                <l xml:id="d001l7970" n="7562">mais vostre force vos suit la dendroi."</l>
                <l xml:id="d001l7971" n="7563">Dist Gondeboef: "Encor sunt el valoi;</l>
                <l xml:id="d001l7972" n="7564">ainz avrons fait qi venent li gerroi."</l>
                <l xml:id="d001l7973" n="7565">Lors s'entreferent es escuz vïenoi;</l>
                <l xml:id="d001l7974" n="7566">plenes les hanstes s'abatent el desroi.</l>
                <l xml:id="d001l7975" n="7567">Ja fust li chaples as brans sarazinoi</l>
                <l xml:id="d001l7976" n="7568">quant s'escria Richart de Vermendoi,</l>
                <l xml:id="d001l7977" n="7569">Hue del Mans et cons Gui d'Aminoi.</l>
                <lb/>
                <lb/>
                <p xml:id="d001l7978" style="font-weight:bold" n="">CCCCVIII</p>
                <lb/>
                <l xml:id="d001l7979" n="7570">Or sunt a pié li chevalier hardi.</l>
                <l xml:id="d001l7980" n="7571">Bien se requirent as brans qi sunt forbi</l>
                <l xml:id="d001l7981" n="7572">quant escria et dan Richart et Gui,</l>
                <l xml:id="d001l7982" n="7573">Hue del Mans et li cons Naimeri:</l>
                <l xml:id="d001l7983" n="7574">"Lere, traïtres, petit avez fuï.</l>
                <l xml:id="d001l7984" n="7575">Teus chevaliers vos avot acolli</l>
                <l xml:id="d001l7985" n="7576">ne vos laisast demein devant midi.</l>
                <l xml:id="d001l7986" n="7577">Gondeboef, sire, avez mestier de mi?"</l>
                <l xml:id="d001l7987" n="7578">Il li respont: "Trop tos somes parti!"</l>
                <l xml:id="d001l7988" n="7579">Et Guenes dist: "Anzois vos a gari</l>
                <l xml:id="d001l7989" n="7580">et je n'arai mon cors forment laidi."</l>
                <lb/>
                <lb/>
                <p xml:id="d001l7990" style="font-weight:bold" n="">CCCCIX</p>
                <lb/>
                <l xml:id="d001l7991" n="7581">Tuit li baron sunt a pié descendu</l>
                <l xml:id="d001l7992" n="7582">et Guenelon ont pris et retenu.</l>
                <l xml:id="d001l7993" n="7583">Gondebuef prist Maltalant lo crenu:</l>
                <l xml:id="d001l7994" n="7584">"Baron, dist il, trop tos estes venu."</l>
                <l xml:id="d001l7995" n="7585">Guenes respont, qi de grant engeing fu:</l>
                <l xml:id="d001l7996" n="7586">"Vos ont gari et moi ont confondu."</l>
                <l xml:id="d001l7997" n="7587">De totes parz sunt li baron venu.</l>
                <l xml:id="d001l7998" n="7588">A pié descent Garins de Mont Agu.</l>
                <l xml:id="d001l7999" n="7589">Desor Fesrant, qi auqes lassez fu,</l>
                <l xml:id="d001l8000" n="7590">puis firent monter le gloton mescreü.</l>
                <l xml:id="d001l8001" n="7591">Cil prist lo sor qi de Gascoigne fu.</l>
                <l xml:id="d001l8002" n="7592">Lors s'en retornent tost lo chemin batu.</l>
                <lb/>
                <lb/>
                <p xml:id="d001l8003" style="font-weight:bold" n="">CCCCX</p>
                <lb/>
                <l xml:id="d001l8004" n="7593">Pris fu fel Guenes, qi mut la grant dolor</l>
                <l xml:id="d001l8005" n="7594">dont furent mort tant noble pugneor.</l>
                <l xml:id="d001l8006" n="7595">Celui conduient qi l'ont mis el retor</l>
                <l xml:id="d001l8007" n="7596">a Mont Leon, sus el palais auzor:</l>
                <l xml:id="d001l8008" n="7597">la lo rendirent al riche enperaor</l>
                <l xml:id="d001l8009" n="7598">qi en son cuer avoit mot grant dolor.</l>
                <l xml:id="d001l8010" n="7599">Toz ses ostages avoit mis en la tor.</l>
                <l xml:id="d001l8011" n="7600">"Baron, dist Karles, mi duc et mi contor,</l>
                <l xml:id="d001l8012" n="7601">jugiez moi tost icel felon traitor,</l>
                <l xml:id="d001l8013" n="7602">car ma venjanche viel prendre lui cest jor."</l>
                <lb/>
                <lb/>
                <p xml:id="d001l8014" style="font-weight:bold" n="">CCCCXI</p>
                <lb/>
                <l xml:id="d001l8015" n="7603">Li rois commande Guenelon a juger.</l>
                <l xml:id="d001l8016" n="7604">A tant es vos pognant un escüer</l>
                <l xml:id="d001l8017" n="7605">sor un cheval q'il ot fait angoiser.</l>
                <l xml:id="d001l8018" n="7606">Isnelement descendi del destrier,</l>
                <l xml:id="d001l8019" n="7607">puis est montez sus el palais pleigner</l>
                <l xml:id="d001l8020" n="7608">o les barons qi mult fist a priser.</l>
                <l xml:id="d001l8021" n="7609">Devant Guenon se vait agenoller.</l>
                <l xml:id="d001l8022" n="7610">Tot soavet li prist a conseiller,</l>
                <l xml:id="d001l8023" n="7611">puis li a dit: "Ne vos chaut esmaier!</l>
                <l xml:id="d001l8024" n="7612">Secors vos vient del meillor chevalier</l>
                <l xml:id="d001l8025" n="7613">qi soit en Franche por ses armes baillier:</l>
                <l xml:id="d001l8026" n="7614">c'est Pinabel de Florence, au vis fier.</l>
                <l xml:id="d001l8027" n="7615">En ceste cort vos vent al roi pleger;</l>
                <l xml:id="d001l8028" n="7616">dist q'il n'i a si hardi chevalier,</l>
                <l xml:id="d001l8029" n="7617">s'a cort vos juge, ne le comper mot chier."</l>
                <l xml:id="d001l8030" n="7618">Guenes parole, si respont l'esqïer:</l>
                <l xml:id="d001l8031" n="7619">"Per foi, amis, je l'averai mot chier!</l>
                <l xml:id="d001l8032" n="7620">De totes parz m'öez ci blastenger."</l>
                <lb/>
                <lb/>
                <p xml:id="d001l8033" style="font-weight:bold" n="">CCCCXII</p>
                <lb/>
                <l xml:id="d001l8034" n="7621">Guenes parole, qi soi aviler,</l>
                <l xml:id="d001l8035" n="7622">al roi demene; lait l'escüer aler.</l>
                <l xml:id="d001l8036" n="7623">Donc se li dist son cuer et son penser:</l>
                <l xml:id="d001l8037" n="7624">"Per ma foi, sire, trop m'i pöez blasmer,</l>
                <l xml:id="d001l8038" n="7625">car mot vos suel et servir et amer.</l>
                <l xml:id="d001l8039" n="7626">Je sui toz proz desor es sainz jurer</l>
                <l xml:id="d001l8040" n="7627">qe n'ai talant de fuïr ne d'aler</l>
                <l xml:id="d001l8041" n="7628">per qe laissasse mes amis encombrier,</l>
                <l xml:id="d001l8042" n="7629">anzois volrai mon cheval esprover.</l>
                <l xml:id="d001l8043" n="7630">A ma batalle voloie retorner.</l>
                <l xml:id="d001l8044" n="7631">Fait m'avez prendre, si me dot mot peser."</l>
                <l xml:id="d001l8045" n="7632">De ce q'il ot, son chief prist a croler;</l>
                <l xml:id="d001l8046" n="7633">toz ses barons commence a esgarder.</l>
                <l xml:id="d001l8047" n="7634">"Franc chevalier, ce dist Karles li ber,</l>
                <l xml:id="d001l8048" n="7635">tan grant menzoigne on pot onqes trover?</l>
                <l xml:id="d001l8049" n="7636">De tot se ment, ben le pöez prover."</l>
                <lb/>
                <lb/>
                <p xml:id="d001l8050" style="font-weight:bold" n="">CCCCXIII</p>
                <lb/>
                <l xml:id="d001l8051" n="7637">Charlles apele dan Gerart lo guesrer,</l>
                <l xml:id="d001l8052" n="7638">Ogier lo duc et Naymon lo Baivier,</l>
                <l xml:id="d001l8053" n="7639">Odon de Lengres et Basin et Garnier,</l>
                <l xml:id="d001l8054" n="7640">de Lonbardie lo riche duc Gaifer,</l>
                <l xml:id="d001l8055" n="7641">de Normandie dan Richart lo guesrer,</l>
                <l xml:id="d001l8056" n="7642">Joifroi d'Anjou et Salemon lo fier.</l>
                <l xml:id="d001l8057" n="7643">"Baron, dist Karles, nobile chevalier,</l>
                <l xml:id="d001l8058" n="7644">je vos commant Guenelon a jujer."</l>
                <lb/>
                <lb/>
                <p xml:id="d001l8059" style="font-weight:bold" n="">CCCCXIV</p>
                <lb/>
                <l xml:id="d001l8060" n="7645">Li jugement fu mis sor meins baron.</l>
                <l xml:id="d001l8061" n="7646">Selonc les ovres en dïent les raison</l>
                <l xml:id="d001l8062" n="7647">del jugement a l'encrisme felon.</l>
                <l xml:id="d001l8063" n="7648">Ainz qe soit faiz li diz de Guenelon,</l>
                <l xml:id="d001l8064" n="7649">crostra le duel a nostre roi Charllon,</l>
                <l xml:id="d001l8065" n="7650">car Pinabeaus descendi al peron;</l>
                <l xml:id="d001l8066" n="7651">ensanble o lui vint Hües de Lion,</l>
                <l xml:id="d001l8067" n="7652">et avec aus quinze cent compeignon.</l>
                <l xml:id="d001l8068" n="7653">Cil sunt venu al conte Guenelon,</l>
                <l xml:id="d001l8069" n="7654">fier et hardi, armé d'une fazon.</l>
                <l xml:id="d001l8070" n="7655">Per lui defendre se metront a bandon.</l>
                <lb/>
                <lb/>
                <p xml:id="d001l8071" style="font-weight:bold" n="">CCCCXV</p>
                <lb/>
                <l xml:id="d001l8072" n="7656">Del jugement se sunt cil asené.</l>
                <l xml:id="d001l8073" n="7657">Li enperere lor a dit et prové:</l>
                <l xml:id="d001l8074" n="7658">"Gardez, baron, qe il soit ben jugé!"</l>
                <l xml:id="d001l8075" n="7659">Et si croi ben q'il sera respité,</l>
                <l xml:id="d001l8076" n="7660">car Pinabaus est descendu a pié;</l>
                <l xml:id="d001l8077" n="7661">ensanble o lui ot son cosin Hervié</l>
                <l xml:id="d001l8078" n="7662">qi por Guenon se sunt mot travaillé.</l>
                <l xml:id="d001l8079" n="7663">Ensanble vont li baron tot rengié;</l>
                <l xml:id="d001l8080" n="7664">de beles armes furent aparellié.</l>
                <l xml:id="d001l8081" n="7665">Per grant orguel sunt el palais puié,</l>
                <l xml:id="d001l8082" n="7666">et Pinabaus fu mot bien enarché.</l>
                <l xml:id="d001l8083" n="7667">Un petit ot son mantel deslacié;</l>
                <l xml:id="d001l8084" n="7668">a or bendé sunt li chevol trecié;</l>
                <l xml:id="d001l8085" n="7669">ceinte a l'espee al pon d'or entalié.</l>
                <l xml:id="d001l8086" n="7670">Devant lo roi s'en vint lo chief drecié.</l>
                <l xml:id="d001l8087" n="7671">Pas nel salue, ainz l'a contralïé.</l>
                <l xml:id="d001l8088" n="7672">Al roi parole, se li a anoncié:</l>
                <l xml:id="d001l8089" n="7673">"Per ma foi, sire, tort faites et pechié!</l>
                <l xml:id="d001l8090" n="7674">Mon oncle avez et pris et justisié;</l>
                <l xml:id="d001l8091" n="7675">il ne sera par homë or jugié.</l>
                <l xml:id="d001l8092" n="7676">Huimais, se puis, par les els de mon chié,</l>
                <l xml:id="d001l8093" n="7677">n'a un baron en France tant prisié,</l>
                <l xml:id="d001l8094" n="7678">s'il voloit dire q'il vos eüst bossié,</l>
                <l xml:id="d001l8095" n="7679">ne l'en defende a ceval et a pié."</l>
                <l xml:id="d001l8096" n="7680">Franzois en sunt par les rens enbuschié;</l>
                <l xml:id="d001l8097" n="7681">qi n'a ami mot se puet faire irié</l>
                <l xml:id="d001l8098" n="7682">et qi l'a bon mot s'en doit faire lié,</l>
                <l xml:id="d001l8099" n="7683">qe par un home furent toz acoisié</l>
                <l xml:id="d001l8100" n="7684">en la cort Karle tot li plus essaucié.</l>
                <lb/>
                <lb/>
                <p xml:id="d001l8101" style="font-weight:bold" n="">CCCCXVI</p>
                <lb/>
                <l xml:id="d001l8102" n="7685">Pinabaus fu enz el palais plegner;</l>
                <l xml:id="d001l8103" n="7686">aprés lui vont quatre cent chevalier.</l>
                <l xml:id="d001l8104" n="7687">Mot par fu baus, si ot visage fier;</l>
                <l xml:id="d001l8105" n="7688">devant lo roi se prist a aficher.</l>
                <l xml:id="d001l8106" n="7689">Dist tel parole qi mot fist a priser:</l>
                <l xml:id="d001l8107" n="7690">"Trop vos volez, enperere, abasser</l>
                <l xml:id="d001l8108" n="7691">qi tenez pris lo meillor chevalier</l>
                <l xml:id="d001l8109" n="7692">qi soit en France por ses armes ballier.</l>
                <l xml:id="d001l8110" n="7693">De fuïr n'ot ne talant ne mestier,</l>
                <l xml:id="d001l8111" n="7694">ainz s'en issi essaier son destrier</l>
                <l xml:id="d001l8112" n="7695">por sa batalle, ou voloit repairer.</l>
                <l xml:id="d001l8113" n="7696">Sus li corrurent et Franzois et Bauver.</l>
                <l xml:id="d001l8114" n="7697">Se il fuï, ne fist a merveiller,</l>
                <l xml:id="d001l8115" n="7698">car ne savoit c'on le deüst chacer.</l>
                <l xml:id="d001l8116" n="7699">Fait l'avez prendre et fortment laideger.</l>
                <l xml:id="d001l8117" n="7700">Il n'a en France si hardi chevalier,</l>
                <l xml:id="d001l8118" n="7701">s'il voloit dire q'il vos volsist boissier</l>
                <l xml:id="d001l8119" n="7702">ne q'il feïst herten honte ne encombrier</l>
                <l xml:id="d001l8120" n="7703">les doze pers Rollant et Oliver,</l>
                <l xml:id="d001l8121" n="7704">ne l'en defende o m'espee d'acier.</l>
                <l xml:id="d001l8122" n="7705">- Deus! ce dist Karlles, or n'a je mas mestier,</l>
                <l xml:id="d001l8123" n="7706">quant je voi si mes barons enbroncher</l>
                <l xml:id="d001l8124" n="7707">ne ne se muevent por mon droit derasnier!"</l>
                <l xml:id="d001l8125" n="7708">Aprés cest mot es vos levé Ogier</l>
                <l xml:id="d001l8126" n="7709">et d'Aspremont lo prou conte Richer</l>
                <l xml:id="d001l8127" n="7710">et de Viane dan Gerart lo guesrer.</l>
                <l xml:id="d001l8128" n="7711">Chascuns d'aus offre son gaje a desplïer</l>
                <l xml:id="d001l8129" n="7712">quant uns vaslez les fist toz desrengier.</l>
                <l xml:id="d001l8130" n="7713">Tieris ot non et si fu escüer</l>
                <l xml:id="d001l8131" n="7714">al bon Rollant qi le tenoit mot chier.</l>
                <l xml:id="d001l8132" n="7715">"Franc chevalier, ne vos doi anuier:</l>
                <l xml:id="d001l8133" n="7716">se je sui vaslez, vus estes chevalier.</l>
                <l xml:id="d001l8134" n="7717">Un petitet me laissez derasnier</l>
                <l xml:id="d001l8135" n="7718">cil qi ne seit comment poit droit juger.</l>
                <l xml:id="d001l8136" n="7719">Meis je doi bien lo mien gaje ploier:</l>
                <l xml:id="d001l8137" n="7720">por ce lo vuel doner et avancier,</l>
                <l xml:id="d001l8138" n="7721">qe je sai bien comment mut l'engonbrier,</l>
                <l xml:id="d001l8139" n="7722">comment vendi mon seignor droiturer,</l>
                <l xml:id="d001l8140" n="7723">lo duc Rollant qi tant fist a priser.</l>
                <l xml:id="d001l8141" n="7724">Mais ja menace ne lor ara mestier</l>
                <l xml:id="d001l8142" n="7725">qe ne l'en face son guesredon paier!"</l>
                <lb/>
                <lb/>
                <p xml:id="d001l8143" style="font-weight:bold" n="">CCCCXVII</p>
                <lb/>
                <l xml:id="d001l8144" n="7726">Pinabaus fu el palais en estant</l>
                <l xml:id="d001l8145" n="7727">quant li vaslez li est salli avant.</l>
                <l xml:id="d001l8146" n="7728">Terris ot nom, cors ot mot avenant;</l>
                <l xml:id="d001l8147" n="7729">escuers fu lo preu conte Rollant.</l>
                <l xml:id="d001l8148" n="7730">Mot parla bien et si dist avenant:</l>
                <l xml:id="d001l8149" n="7731">"Tenez mon gaje, enperere puissant,</l>
                <l xml:id="d001l8150" n="7732">per vostre droit qe vel mostrer avant,</l>
                <l xml:id="d001l8151" n="7733">qe lerre est Guene et traitre a esciant.</l>
                <l xml:id="d001l8152" n="7734">En Saragoze vendi lo duc Rollant</l>
                <l xml:id="d001l8153" n="7735">al roi Marsile qi en Deu n'est creant."</l>
                <l xml:id="d001l8154" n="7736">A ces paroles tient Pinabel son gant;</l>
                <l xml:id="d001l8155" n="7737">por les ostages s'i misent si parant.</l>
                <l xml:id="d001l8156" n="7738">Et Pinabaus jura, qe tuit l'entant:</l>
                <l xml:id="d001l8157" n="7739">"Mar lo parlastes, lechiere sosduiant!</l>
                <l xml:id="d001l8158" n="7740">Ferai vos en vencu et recreant!"</l>
                <lb/>
                <lb/>
                <p xml:id="d001l8159" style="font-weight:bold" n="">CCCCXVIII</p>
                <lb/>
                <l xml:id="d001l8160" n="7741">Lor gages donent, si sunt en piez levé.</l>
                <l xml:id="d001l8161" n="7742">Pinabaus a ses ostages doné:</l>
                <l xml:id="d001l8162" n="7743">trestot manois as gardes sunt livré,</l>
                <l xml:id="d001l8163" n="7744">et si sunt bien a garder commandé.</l>
                <l xml:id="d001l8164" n="7745">Pinabaus a son oncle demandé;</l>
                <l xml:id="d001l8165" n="7746">li rois en a sa corone juré</l>
                <l xml:id="d001l8166" n="7747">q'il l'ara ainz par lo camp aqité.</l>
                <l xml:id="d001l8167" n="7748">Dist Pinabel: "Lor, en aiez mal gré!"</l>
                <l xml:id="d001l8168" n="7749">Per maltalant sunt de la cort torné.</l>
                <l xml:id="d001l8169" n="7750">Pinabel ont isnelement armé.</l>
                <l xml:id="d001l8170" n="7751">Li enperere a Terri apelé;</l>
                <l xml:id="d001l8171" n="7752">mot doucement l'a el vis esgardé;</l>
                <l xml:id="d001l8172" n="7753">jone lo vit et de petit aé,</l>
                <l xml:id="d001l8173" n="7754">mais fier cuer ot et pröeze et beauté.</l>
                <l xml:id="d001l8174" n="7755">"Seignor, dist Karles, soiez aseüré:</l>
                <l xml:id="d001l8175" n="7756">ancui vesrons nostre grant droit mostré;</l>
                <l xml:id="d001l8176" n="7757">l'orguel arons de Pinabel maté.</l>
                <l xml:id="d001l8177" n="7758">- Fius, dist Joifroi, tu soies commandé</l>
                <l xml:id="d001l8178" n="7759">a Jesu Crist, lo roi de majesté,</l>
                <l xml:id="d001l8179" n="7760">qi en croiz fu por nos pechez pené."</l>
                <lb/>
                <lb/>
                <p xml:id="d001l8180" style="font-weight:bold" n="">CCCCXIX</p>
                <lb/>
                <l xml:id="d001l8181" n="7761">Terris fu baus et de gente fazon;</l>
                <l xml:id="d001l8182" n="7762">a lui armer ot maint riche baron.</l>
                <l xml:id="d001l8183" n="7763">Chauces de fer de bone forgison</l>
                <l xml:id="d001l8184" n="7764">li ont lacees es janbes environ;</l>
                <l xml:id="d001l8185" n="7765">et Salemons li chauce li esperon;</l>
                <l xml:id="d001l8186" n="7766">l'osberc li vestent al marchis de Lion:</l>
                <l xml:id="d001l8187" n="7767">il l'ot vestu quant fist pais a Charllon,</l>
                <l xml:id="d001l8188" n="7768">puis fu doné Gerart de Rosellon.</l>
                <l xml:id="d001l8189" n="7769">Lacent li l'eume Gondeboef le Frison;</l>
                <l xml:id="d001l8190" n="7770">dedenz fu faiz de costé d'un poisson.</l>
                <l xml:id="d001l8191" n="7771">Soz ciel n'a elme ne branc d'acier si bon</l>
                <l xml:id="d001l8192" n="7772">qi ja l'enpirt l'amonte d'un boton.</l>
                <lb/>
                <lb/>
                <p xml:id="d001l8193" style="font-weight:bold" n="">CCCCXX</p>
                <lb/>
                <l xml:id="d001l8194" n="7773">Terri armerent sus el palais plegner;</l>
                <l xml:id="d001l8195" n="7774">entor lui ot meint gentil chevalier.</l>
                <l xml:id="d001l8196" n="7775">Et Charllomene li ceinst lo brant d'acier,</l>
                <l xml:id="d001l8197" n="7776">Cortein la clere, qi est au due Ogier.</l>
                <l xml:id="d001l8198" n="7777">Onqes ne pot en batalle enpirer.</l>
                <l xml:id="d001l8199" n="7778">Et bon cheval li font apareiller:</l>
                <l xml:id="d001l8200" n="7779">Ferrant ont pris, qi fu au duc Reiner.</l>
                <l xml:id="d001l8201" n="7780">En nule terre nen ot cheval tant fier,</l>
                <l xml:id="d001l8202" n="7781">car se il voit un armé chevalier,</l>
                <l xml:id="d001l8203" n="7782">sore li cort por son cors depecer.</l>
                <l xml:id="d001l8204" n="7783">Dedevant Cordes le conquist Olivier.</l>
                <l xml:id="d001l8205" n="7784">Terris i monte qi lo velt asaier:</l>
                <l xml:id="d001l8206" n="7785">sor les esters se prist a aficher;</l>
                <l xml:id="d001l8207" n="7786">grant demi pié les a fait alongier.</l>
                <l xml:id="d001l8208" n="7787">"Baron, dist il, ja mellor ne vos qier."</l>
                <l xml:id="d001l8209" n="7788">Ce dist li rois: "Deus ce doist bien aidier</l>
                <l xml:id="d001l8210" n="7789">qe Pinabel me puisses abaisser</l>
                <l xml:id="d001l8211" n="7790">lo sien orguel q'il demene tant fier!"</l>
                <lb/>
                <lb/>
                <p xml:id="d001l8212" style="font-weight:bold" n="">CCCCXXI</p>
                <lb/>
                <l xml:id="d001l8213" n="7791">Pinabaus fu armez tost et isnelament</l>
                <l xml:id="d001l8214" n="7792">aval el borc chés son oste Florent,</l>
                <l xml:id="d001l8215" n="7793">chés un borzois, riches fu et manent,</l>
                <l xml:id="d001l8216" n="7794">qi herberjoit Pinabel et sa gent.</l>
                <l xml:id="d001l8217" n="7795">Chauches de fer qi sunt a son talent</l>
                <l xml:id="d001l8218" n="7796">li ont lacié es janbes maintenent;</l>
                <l xml:id="d001l8219" n="7797">ses esperons li chauce Gui d'Aiguent,</l>
                <l xml:id="d001l8220" n="7798">fius sa seror, ben sunt andoi parent;</l>
                <l xml:id="d001l8221" n="7799">lacent li l'eume Conubre de Clarvent,</l>
                <l xml:id="d001l8222" n="7800">puis ceist l'espee dont li ponz fu d'argent.</l>
                <l xml:id="d001l8223" n="7801">Deus! qel baron, s'il amast nostre gent.</l>
                <lb/>
                <lb/>
                <p xml:id="d001l8224" style="font-weight:bold" n="">CCCCXXII</p>
                <lb/>
                <l xml:id="d001l8225" n="7802">Ceint a l'espee quant l'orent adobé.</l>
                <l xml:id="d001l8226" n="7803">Herver li a son escu aporté,</l>
                <l xml:id="d001l8227" n="7804">en une lance son confenon fermé</l>
                <l xml:id="d001l8228" n="7805">qe mot fu roide, et li fers aceré.</l>
                <l xml:id="d001l8229" n="7806">Un vair destrier li orent apresté;</l>
                <l xml:id="d001l8230" n="7807">bien l'ont covert. et richement armé;</l>
                <l xml:id="d001l8231" n="7808">par son l'estrier est Pinabel monté.</l>
                <l xml:id="d001l8232" n="7809">Fist un eslais mot bel et acesmé</l>
                <l xml:id="d001l8233" n="7810">et mot adroit est arer retorné.</l>
                <l xml:id="d001l8234" n="7811">Desoz la sale avoit un mot bel pré</l>
                <l xml:id="d001l8235" n="7812">et un vergier qi fu mot bien gardé</l>
                <l xml:id="d001l8236" n="7813">qe on veoit des murs de la cité.</l>
                <l xml:id="d001l8237" n="7814">Karles i a son chanpion mené.</l>
                <l xml:id="d001l8238" n="7815">Des plus saintes reliques de la crestïenté</l>
                <l xml:id="d001l8239" n="7816">li aporterent por lor faire juré.</l>
                <l xml:id="d001l8240" n="7817">Et Charllomene lor a ben afïé:</l>
                <l xml:id="d001l8241" n="7818">qi s'esparjure mais nen ert onoré,</l>
                <l xml:id="d001l8242" n="7819">ainz ert honi ainz qi soit avespré.</l>
                <l xml:id="d001l8243" n="7820">Environ ot meint bon clerc ordené.</l>
                <lb/>
                <lb/>
                <p xml:id="d001l8244" style="font-weight:bold" n="">CCCCXXIII</p>
                <lb/>
                <l xml:id="d001l8245" n="7821">Li dus Gerart se sot ben apenser</l>
                <l xml:id="d001l8246" n="7822">et li dus Naymes, qi fu gentius et ber,</l>
                <l xml:id="d001l8247" n="7823">et li Denois, qi mot fist a löer.</l>
                <l xml:id="d001l8248" n="7824">Charllon meïsme fisent mot tost armer.</l>
                <l xml:id="d001l8249" n="7825">Mil chevaliers i ont fait conreer.</l>
                <l xml:id="d001l8250" n="7826">Gart soi Herver de son orguel mostrer,</l>
                <l xml:id="d001l8251" n="7827">car Pinabel porroit tost comparer.</l>
                <l xml:id="d001l8252" n="7828">Li enpereres a fait son ban crïer;</l>
                <l xml:id="d001l8253" n="7829">granz saintuaires fist el pré aporter.</l>
                <l xml:id="d001l8254" n="7830">Qi se parjure ne puet longes durer</l>
                <l xml:id="d001l8255" n="7831">ne li conveigne del cors a meschever!</l>
                <l xml:id="d001l8256" n="7832">Et Pinabel commencë a crïer:</l>
                <l xml:id="d001l8257" n="7833">"Ma batalle ofre, qi q'en doie peser!"</l>
                <l xml:id="d001l8258" n="7834">Li rois respont: "Je sui proz d'escouter."</l>
                <l xml:id="d001l8259" n="7835">De Löereigne ot fait le due mander</l>
                <l xml:id="d001l8260" n="7836">et dan Bovon et le conte Guinemer</l>
                <l xml:id="d001l8261" n="7837">et dan Basin et le conte Otemer,</l>
                <l xml:id="d001l8262" n="7838">le duc Richart et Salemon li ber,</l>
                <l xml:id="d001l8263" n="7839">puis li commande la bataille garder.</l>
                <lb/>
                <lb/>
                <p xml:id="d001l8264" style="font-weight:bold" n="">CCCCXXIV</p>
                <lb/>
                <l xml:id="d001l8265" n="7840">Li enpereres fait son ban et son cri:</l>
                <l xml:id="d001l8266" n="7841">nus ne remeigne - ja n'i ait si hardi -</l>
                <l xml:id="d001l8267" n="7842">ne mais qe li set conte qi tant sunt segnori.</l>
                <l xml:id="d001l8268" n="7843">Cil desendent a pié qi le camp ont oni.</l>
                <l xml:id="d001l8269" n="7844">Richart et Otes ont lor chevaus saissi.</l>
                <l xml:id="d001l8270" n="7845">Andoi li chanpion furent amenevi.</l>
                <l xml:id="d001l8271" n="7846">Les reliqes aorent et chascuns d'aus i ofri</l>
                <l xml:id="d001l8272" n="7847">trente cinc besanz d'or qe uns clerc recolli.</l>
                <l xml:id="d001l8273" n="7848">Salemons de Bretegne, qi lo cuer ot hardi,</l>
                <l xml:id="d001l8274" n="7849">lor a le serament devant toz arami.</l>
                <l xml:id="d001l8275" n="7850">Lors dist al damisel: "Alez avant, Terri!</l>
                <l xml:id="d001l8276" n="7851">Vus jurerez premiers de cest camp arami,</l>
                <l xml:id="d001l8277" n="7852">si vos ait Deus et li sainz qi sunt ci,</l>
                <l xml:id="d001l8278" n="7853">qe li cons Guenelons si a Rollant traï,</l>
                <l xml:id="d001l8279" n="7854">lui et ses compeignons a Marsille vendi,</l>
                <l xml:id="d001l8280" n="7855">si boissa Karlemeine et sa foi li menti.</l>
                <l xml:id="d001l8281" n="7856">- Ensi l'otroi, beau sire," Terris li respondi.</l>
                <l xml:id="d001l8282" n="7857">"Danz gloz, dist Pinabeaus, tot i avez menti!</l>
                <l xml:id="d001l8283" n="7858">Vus estes pariurez! Ja vos vesrez honi!"</l>
                <lb/>
                <lb/>
                <p xml:id="d001l8284" style="font-weight:bold" n="">CCCCXXV</p>
                <lb/>
                <l xml:id="d001l8285" n="7859">Pinabaus s'agenolle et Terris s'en leva.</l>
                <l xml:id="d001l8286" n="7860">Salemons de Bretegne lo sairement dira;</l>
                <l xml:id="d001l8287" n="7861">encontre Pinabel lo sairement mostra.</l>
                <l xml:id="d001l8288" n="7862">Belement li dist, sa raison afaita:</l>
                <l xml:id="d001l8289" n="7863">"Vos jurez, Pinabel, sor les sainz qi sunt la</l>
                <l xml:id="d001l8290" n="7864">qe Guenelons vostre oncle a Karlon ne boissa</l>
                <l xml:id="d001l8291" n="7865">ne ne qist traïson ne ne la porpensa,</l>
                <l xml:id="d001l8292" n="7866">ne Rollant ne vendi ne avoir pris nen a."</l>
                <l xml:id="d001l8293" n="7867">Lor jura Pinabel et cil li devisa.</l>
                <l xml:id="d001l8294" n="7868">Baiser volst les reliqes, mais onqes n'en toca.</l>
                <l xml:id="d001l8295" n="7869">N'en plot a Damedeu! Tot tramblant se leva.</l>
                <l xml:id="d001l8296" n="7870">Il a prise sa lance, sor son cheval monta.</l>
                <l xml:id="d001l8297" n="7871">Terris lo damisals vers lo ciel regarda:</l>
                <l xml:id="d001l8298" n="7872">reclama le Seignor qi lo mont estora</l>
                <l xml:id="d001l8299" n="7873">qe li doinst lui honor selonc ce que droit a.</l>
                <l xml:id="d001l8300" n="7874">Puis monte sor Ferant, que plus ne demora.</l>
                <lb/>
                <lb/>
                <p xml:id="d001l8301" style="font-weight:bold" n="">CCCCXXVI</p>
                <lb/>
                <l xml:id="d001l8302" n="7875">Montez est sor Ferant Terris al cor loial;</l>
                <l xml:id="d001l8303" n="7876">tint l'escu as enarmes, si broche le cheval.</l>
                <l xml:id="d001l8304" n="7877">Pinabel en apele a loi d'ome vasal</l>
                <l xml:id="d001l8305" n="7878">et se li dist: "Vasal, nos somes en igal.</l>
                <l xml:id="d001l8306" n="7879">Ge vos desfi des ore com home deslial</l>
                <l xml:id="d001l8307" n="7880">quant vers moi defendez lo traitor desloial."</l>
                <l xml:id="d001l8308" n="7881">Lors respont Pinabel: "Vos parlerez tot al!</l>
                <l xml:id="d001l8309" n="7882">Lors s'entrelaissent cosre par mi le font d'un val.</l>
                <l xml:id="d001l8310" n="7883">Mervellos cous se donent es escuz communal,</l>
                <l xml:id="d001l8311" n="7884">q'a la terre en abatent et l'azur et l'esmal;</l>
                <l xml:id="d001l8312" n="7885">n'i pot fauser clavel ne n'i chaï cheval.</l>
                <l xml:id="d001l8313" n="7886">Fort furent anbedui; mot sunt proz li vasal.</l>
                <lb/>
                <lb/>
                <p xml:id="d001l8314" style="font-weight:bold" n="">CCCCXXVII</p>
                <lb/>
                <l xml:id="d001l8315" n="7887">Chascuns torna sa resne et son tor a repris.</l>
                <l xml:id="d001l8316" n="7888">"Terri, dist Pinabel, mot par m'as bien reqis.</l>
                <l xml:id="d001l8317" n="7889">Mar i fu ta jovente quant tel cose as enpris.</l>
                <l xml:id="d001l8318" n="7890">Car guerpis la batalle! Fui t'en toi ademis!</l>
                <l xml:id="d001l8319" n="7891">Je te donrai Serençe, Besenzon te guerpis,</l>
                <l xml:id="d001l8320" n="7892">si pren ma file qi tant a cler le vis.</l>
                <l xml:id="d001l8321" n="7893">Ne qit q'il ait si belle deci a Mont Cenis.</l>
                <l xml:id="d001l8322" n="7894">- Dahait ait tel moller! ce respondi Terris.</l>
                <l xml:id="d001l8323" n="7895">Mot me fi en celui qi en la crois fu mis.</l>
                <l xml:id="d001l8324" n="7896">Je venjerai Rollant et mes altres amis,</l>
                <l xml:id="d001l8325" n="7897">et Oliver lo conte qi a tort fu ocis,</l>
                <l xml:id="d001l8326" n="7898">qi furent par vostre oncle coroceus et malmis,</l>
                <l xml:id="d001l8327" n="7899">s'en ara Karles joie, qi sire est de Paris."</l>
                <l xml:id="d001l8328" n="7900">Lors s'entrelaissent les chevaus ademis.</l>
                <l xml:id="d001l8329" n="7901">Merveillos cous se donent es escuz de Paris,</l>
                <l xml:id="d001l8330" n="7902">qe li fer passent outre et li fust sunt malmis.</l>
                <l xml:id="d001l8331" n="7903">Lo cheval Pinabel le jor en ot lo pis:</l>
                <l xml:id="d001l8332" n="7904">li cous li pezoia, desoz lui fu ocis.</l>
                <l xml:id="d001l8333" n="7905">Sor l'auferant d'Espegne s'en passë outre terre.</l>
                <lb/>
                <lb/>
                <p xml:id="d001l8334" style="font-weight:bold" n="">CCCCXXVIII</p>
                <lb/>
                <l xml:id="d001l8335" n="7906">Pinabel s'en va outre, si a perdu Morel;</l>
                <l xml:id="d001l8336" n="7907">quant il lo vit morir, ne li fu mie bel.</l>
                <l xml:id="d001l8337" n="7908">Il a traite l'espee don trenche li coutel;</l>
                <l xml:id="d001l8338" n="7909">per vertu s'est tornez, tint l'escu en cantel.</l>
                <l xml:id="d001l8339" n="7910">Terris lo trestorna par desus un moncel;</l>
                <l xml:id="d001l8340" n="7911">per mot grant maltalant va ferir Pinabel.</l>
                <l xml:id="d001l8341" n="7912">Lo cheval aconsut qi fu fort et isnel;</l>
                <l xml:id="d001l8342" n="7913">tot envers l'abati devant lui el prael,</l>
                <l xml:id="d001l8343" n="7914">mais quant il fu cheüz, mot releva isnel.</l>
                <l xml:id="d001l8344" n="7915">Per vertu se trestorne, se revint au doncel,</l>
                <l xml:id="d001l8345" n="7916">si volst ferir Terri, lo gentil damisel.</l>
                <l xml:id="d001l8346" n="7917">Lo destrier aconsiut par desoz le penel;</l>
                <l xml:id="d001l8347" n="7918">de sa bone armeüre sunt fausé li clavel,</l>
                <l xml:id="d001l8348" n="7919">qe la jambe li tranche jusc'a l'os del nöel.</l>
                <l xml:id="d001l8349" n="7920">Lors trebuche Feranz desoz un arbresel</l>
                <l xml:id="d001l8350" n="7921">et Terris fu a pié, tint l'escu en cantel.</l>
                <lb/>
                <lb/>
                <p xml:id="d001l8351" style="font-weight:bold" n="">CCCCXXIX</p>
                <lb/>
                <l xml:id="d001l8352" n="7922">Or est des deus chevaus la bataille finee.</l>
                <l xml:id="d001l8353" n="7923">Terri salli en piez desor l'erbe en la pree,</l>
                <l xml:id="d001l8354" n="7924">si ot la bone targe devant son vis tornee.</l>
                <l xml:id="d001l8355" n="7925">Ja sera la batalle des deus barons privee.</l>
                <l xml:id="d001l8356" n="7926">Pinabel de Sorence s'espee a recovree:</l>
                <l xml:id="d001l8357" n="7927">redrizez fu en piez sor l'erbe ensanglentee,</l>
                <l xml:id="d001l8358" n="7928">mais fortment ot la car blesmie et desolee</l>
                <l xml:id="d001l8359" n="7929">et la vertu del cors li fu mot tost alee.</l>
                <l xml:id="d001l8360" n="7930">Por le faus sairement la veüe a troblee.</l>
                <lb/>
                <lb/>
                <p xml:id="d001l8361" style="font-weight:bold" n="">CCCCXXX</p>
                <lb/>
                <l xml:id="d001l8362" n="7931">Cel jor fist mot caut et li vent fu serin.</l>
                <l xml:id="d001l8363" n="7932">Ferement se requirent ambedoi li mesquin;</l>
                <l xml:id="d001l8364" n="7933">les bons chevaus de pris orent ja trait a fin</l>
                <l xml:id="d001l8365" n="7934">et anbedeus les glavies qi furent de sapin.</l>
                <l xml:id="d001l8366" n="7935">Foz fu li chaples des bons brans acerin.</l>
                <l xml:id="d001l8367" n="7936">Mot fu greim Pinabel desoz son eume enclin,</l>
                <l xml:id="d001l8368" n="7937">e tint traite l'espee dont li pons fu d'or fin,</l>
                <l xml:id="d001l8369" n="7938">puis va ferir Terri en l'eume poitevin,</l>
                <l xml:id="d001l8370" n="7939">mais nel puet enpirer vaillant un rovesin.</l>
                <l xml:id="d001l8371" n="7940">Li brans cola aval sor l'osberc doplentin;</l>
                <l xml:id="d001l8372" n="7941">por foce le fausa et trenche lo samin.</l>
                <l xml:id="d001l8373" n="7942">Lo sanc li trast dou cors pres de dimi bacin.</l>
                <l xml:id="d001l8374" n="7943">"Terri, dist Pinabel, de ça vus sui voisin.</l>
                <l xml:id="d001l8375" n="7944">- Je m'en sent, par mon chief, ce dist li Angevin,</l>
                <l xml:id="d001l8376" n="7945">car li vileins lo troeve e dist en son latin:</l>
                <l xml:id="d001l8377" n="7946">per mauvaisse losenge a proudon mal maitin.</l>
                <l xml:id="d001l8378" n="7947">Meus volrai enrajer qe ne vus traie a fin."</l>
                <lb/>
                <lb/>
                <p xml:id="d001l8379" style="font-weight:bold" n="">CCCCXXXI</p>
                <lb/>
                <l xml:id="d001l8380" n="7948">Mot fu dolanz Terri quant senti soi navré,</l>
                <l xml:id="d001l8381" n="7949">car li sanc et li chals l'a durement grevé;</l>
                <l xml:id="d001l8382" n="7950">per mot grant vasalage a suen cors recovré.</l>
                <l xml:id="d001l8383" n="7951">Ne fu mie esperdu, ainz a mot bien pensé.</l>
                <l xml:id="d001l8384" n="7952">Pouceles le regretent des murs de la cité,</l>
                <l xml:id="d001l8385" n="7953">et Terris les ot bien, sa force en a doplé.</l>
                <l xml:id="d001l8386" n="7954">Il tresal en travers; mot l'en ont tost löé.</l>
                <l xml:id="d001l8387" n="7955">Va ferir Pinabel desor l'eume gemé;</l>
                <l xml:id="d001l8388" n="7956">mot adriceement li a son cop geté.</l>
                <l xml:id="d001l8389" n="7957">Entre col et l'escu a son cop avalé;</l>
                <l xml:id="d001l8390" n="7958">qatre cent mailles fause del bon oberc safré,</l>
                <l xml:id="d001l8391" n="7959">e lo pug et la guinche a escamble copé.</l>
                <l xml:id="d001l8392" n="7960">Tot li cope lo braz, or l'a bien engainé;</l>
                <l xml:id="d001l8393" n="7961">li escuz chiet a terre qi forz fu et boclé.</l>
                <l xml:id="d001l8394" n="7962">Les dames qi lo voient en ont Deu aoré.</l>
                <l xml:id="d001l8395" n="7963">"A! Deus, dist Karlemeine, par la töe bonté,</l>
                <l xml:id="d001l8396" n="7964">garissez hui Terri q'il ne soit afolé!"</l>
                <lb/>
                <lb/>
                <p xml:id="d001l8397" style="font-weight:bold" n="">CCCCXXXII</p>
                <lb/>
                <l xml:id="d001l8398" n="7965">"Terri, dist Pinabel, bien trenche vostre acer.</l>
                <l xml:id="d001l8399" n="7966">Diable l'esmolurent qi lo firent forger</l>
                <l xml:id="d001l8400" n="7967">quant del puig ne del braz ne me puis plus aider.</l>
                <l xml:id="d001l8401" n="7968">Se ma vertuz ne faut, vos le comparez chier."</l>
                <l xml:id="d001l8402" n="7969">Fierement lo requeit, ben se qide vengier,</l>
                <l xml:id="d001l8403" n="7970">et va ferir Terri sor son eume d'acier.</l>
                <l xml:id="d001l8404" n="7971">Tant fu dur et serré, ne li pot enpirer.</l>
                <l xml:id="d001l8405" n="7972">De l'escu de son col li osta un quartier;</l>
                <l xml:id="d001l8406" n="7973">li cols fu mot pesantz et li vasal fu fier;</l>
                <l xml:id="d001l8407" n="7974">per un poi ne l'a fait a terre trebucher.</l>
                <lb/>
                <lb/>
                <p xml:id="d001l8408" style="font-weight:bold" n="">CCCCXXXIII</p>
                <lb/>
                <l xml:id="d001l8409" n="7975">Li fius Jofroi d'Anjou recovra sa vertu</l>
                <l xml:id="d001l8410" n="7976">et de mot bon corage a reclamé Jesu.</l>
                <l xml:id="d001l8411" n="7977">Vait ferir Pinabel desor son eume agu,</l>
                <l xml:id="d001l8412" n="7978">qe lo nasel li trenche o l'escarboncles fu</l>
                <l xml:id="d001l8413" n="7979">et de son fort osberc, qi fu mailliez menu.</l>
                <l xml:id="d001l8414" n="7980">Lo nas et lo menton li a tot porfendu.</l>
                <l xml:id="d001l8415" n="7981">Cil li qida guenchir, si chiet tot estendu.</l>
                <l xml:id="d001l8416" n="7982">"A! Deus, dit Karlemeine, fai miracle et vertu!"</l>
                <l xml:id="d001l8417" n="7983">Li vaslez li cort sore, quant il l'ot abatu.</l>
                <lb/>
                <lb/>
                <p xml:id="d001l8418" style="font-weight:bold" n="">CCCCXXXIV</p>
                <lb/>
                <l xml:id="d001l8419" n="7984">Pinabaus trebuche desor l'erbe en la pree</l>
                <l xml:id="d001l8420" n="7985">et fors de son poig destre li eschapa l'espee,</l>
                <l xml:id="d001l8421" n="7986">si dut il bien faire, falsé li ot l'entree.</l>
                <l xml:id="d001l8422" n="7987">Li vaslet li cort sore a la chiere membree;</l>
                <l xml:id="d001l8423" n="7988">mot par lo feri bien sor la broigne safree.</l>
                <l xml:id="d001l8424" n="7989">Lors vit de la potrine un petit desarmee;</l>
                <l xml:id="d001l8425" n="7990">Cortein i apuie, par vertu l'a botee;</l>
                <l xml:id="d001l8426" n="7991">jusc'a l'enhaudeüre li a el cors colee;</l>
                <l xml:id="d001l8427" n="7992">li cuverz ne dit mot, l'arme s'en est alee.</l>
                <l xml:id="d001l8428" n="7993">Et Terris se dreza, a lui sacha s'espee;</l>
                <l xml:id="d001l8429" n="7994">et les gardes i corrent, la bataille est finee.</l>
                <l xml:id="d001l8430" n="7995">Pinabel ont saissi qi gist goule baee.</l>
                <lb/>
                <lb/>
                <p xml:id="d001l8431" style="font-weight:bold" n="">CCCCXXXV</p>
                <lb/>
                <l xml:id="d001l8432" n="7996">Une hart li fait entor le col fermer,</l>
                <l xml:id="d001l8433" n="7997">la cöe del roncin estaqier et nöer.</l>
                <l xml:id="d001l8434" n="7998">Deci en un alt tertre l'en ont fait traïner;</l>
                <l xml:id="d001l8435" n="7999">son osberc en son dos ne volent dessachier.</l>
                <l xml:id="d001l8436" n="8000">Ensi l'ont fait as forches contremont sus lever.</l>
                <lb/>
                <lb/>
                <p xml:id="d001l8437" style="font-weight:bold" n="">CCCCXXXVI</p>
                <lb/>
                <l xml:id="d001l8438" n="8001">"Seignor, dist Karlemeine, baron de grant valance,</l>
                <l xml:id="d001l8439" n="8002">li rois qi nos governe est mot de grant puissançe,</l>
                <l xml:id="d001l8440" n="8003">qi fist et ciel et terre et la mer a fiance.</l>
                <l xml:id="d001l8441" n="8004">Il seit bien del felon abatre la bobance.</l>
                <l xml:id="d001l8442" n="8005">Or est morz Pinabel par sa desmesurance,</l>
                <l xml:id="d001l8443" n="8006">desq'a traï fel Guenes le bernage de France.</l>
                <l xml:id="d001l8444" n="8007">N'en poi je mais avor nulle reconuissance</l>
                <l xml:id="d001l8445" n="8008">del cuvert traïtor qi m'a fait tel pesance?"</l>
                <l xml:id="d001l8446" n="8009">Hervier et ses lignages en orent esmaiance;</l>
                <l xml:id="d001l8447" n="8010">en fuie sunt torné, n'ont soig de remanance.</l>
                <l xml:id="d001l8448" n="8011">Tes hontes lor avint devant le roi de France,</l>
                <l xml:id="d001l8449" n="8012">tant com dura le siegles en sera reparlance.</l>
                <lb/>
                <lb/>
                <p xml:id="d001l8450" style="font-weight:bold" n="">CCCCXXXVII</p>
                <lb/>
                <l xml:id="d001l8451" n="8013">Li jor vait a declin et la noit vint serie;</l>
                <l xml:id="d001l8452" n="8014">mot par fu grant la joie et la vile esbaudie</l>
                <l xml:id="d001l8453" n="8015">et de dux et de contes et de chivalarie.</l>
                <l xml:id="d001l8454" n="8016">Karlemene est asis, a la barbe florie;</l>
                <l xml:id="d001l8455" n="8017">devant lui fu Terris a la chiere hardie,</l>
                <l xml:id="d001l8456" n="8018">mais forment ot la char et la color blesmie.</l>
                <l xml:id="d001l8457" n="8019">Li rois lo reconforte et vers lui s'umelie.</l>
                <l xml:id="d001l8458" n="8020">"Baron, dist Karlemeine, gentius gent segnorie,</l>
                <l xml:id="d001l8459" n="8021">demain arez congié, el nom sainte Marie,</l>
                <l xml:id="d001l8460" n="8022">si revesra sa feme cui Deus l'ara garie.</l>
                <l xml:id="d001l8461" n="8023">Teus dames i ara lor segnors n'aront mie,</l>
                <l xml:id="d001l8462" n="8024">car Guenes les vendi la puite gent haïe."</l>
                <l xml:id="d001l8463" n="8025">Li rois en ot pité a la barbe blanchie.</l>
                <l xml:id="d001l8464" n="8026">Un petit sospira; bien va qi ne s'escrie.</l>
                <l xml:id="d001l8465" n="8027">De Rollant li remembre a la chiere hardie,</l>
                <l xml:id="d001l8466" n="8028">d'Audein et d'Oliver c'ainc ne firent bosdie.</l>
                <l xml:id="d001l8467" n="8029">A Jesu les commande, lo fil sainte Marie.</l>
                <lb/>
                <lb/>
                <p xml:id="d001l8468" style="font-weight:bold" n="">CCCCXXXVIII</p>
                <lb/>
                <l xml:id="d001l8469" n="8030">La nuit se jut li rois en son palais alcior,</l>
                <l xml:id="d001l8470" n="8031">en une chanbre peinte de diverse color.</l>
                <l xml:id="d001l8471" n="8032">La vont chocher Terri, por bien et por amor.</l>
                <l xml:id="d001l8472" n="8033">Au maitin par som l'aube, quant aperçut li jor,</l>
                <l xml:id="d001l8473" n="8034">s'est levez l'emperere qi mot ot grant valor.</l>
                <l xml:id="d001l8474" n="8035">Venu i sunt li prince, li duc et li contor.</l>
                <l xml:id="d001l8475" n="8036">Karlemeine en apele dan Gerart de Mon Flor,</l>
                <l xml:id="d001l8476" n="8037">le conte de la Marche, Ugon de Val Color:</l>
                <l xml:id="d001l8477" n="8038">"Baron, amenez moi mon felon boiseör</l>
                <l xml:id="d001l8478" n="8039">qi m'a tolu de France lo bernage et la flor."</l>
                <lb/>
                <lb/>
                <p xml:id="d001l8479" style="font-weight:bold" n="">CCCCXXXIX</p>
                <lb/>
                <l xml:id="d001l8480" n="8040">Li baron s'entornerent, li rois l'ot commandé,</l>
                <l xml:id="d001l8481" n="8041">si ont fors de la tor Guenelon amené.</l>
                <l xml:id="d001l8482" n="8042">Grant ot la forcheüre et le cors ben formé:</l>
                <l xml:id="d001l8483" n="8043">gros fu par les espaules, grasles par le baldré.</l>
                <l xml:id="d001l8484" n="8044">Mult i avoit bel home, si l'ont mot esgardé;</l>
                <l xml:id="d001l8485" n="8045">mar i fu sa faiture quant il ne vint a gré.</l>
                <l xml:id="d001l8486" n="8046">Quant lo vit l'eperere, si a des els ploré.</l>
                <l xml:id="d001l8487" n="8047">"Fel Guene, dist li rois, mot par m'as adolé:</l>
                <l xml:id="d001l8488" n="8048">ma seror te donai par bone volunté</l>
                <l xml:id="d001l8489" n="8049">et tu m en as rendu mot mauvaisse bonté.</l>
                <l xml:id="d001l8490" n="8050">- Sire, ce dist li traite, malement ai ovré:</l>
                <l xml:id="d001l8491" n="8051">per moi fu mort Rollant, ne puet estre celé.</l>
                <l xml:id="d001l8492" n="8052">Baron, se jel vos di, n'en doi estre blasmé:</l>
                <l xml:id="d001l8493" n="8053">sor moi mist le mesaje estre ma volunté.</l>
                <l xml:id="d001l8494" n="8054">A Marsille en alai, ad enviz o de gré,</l>
                <l xml:id="d001l8495" n="8055">mais Rollant volsist ben q'il m'eüst demembré."</l>
                <lb/>
                <lb/>
                <p xml:id="d001l8496" style="font-weight:bold" n="">CCCCXL</p>
                <lb/>
                <l xml:id="d001l8497" n="8056">"Baron, dist l'emperere, tolez lo devant moi;</l>
                <l xml:id="d001l8498" n="8057">je ne puis escouter la merveille qe j'oi.</l>
                <l xml:id="d001l8499" n="8058">De vergogne tressue quant de mes els le voi,</l>
                <l xml:id="d001l8500" n="8059">car onqes vers seignor n'envers Deu non ot foi.</l>
                <l xml:id="d001l8501" n="8060">Il traï mes barons, onqes ne sot por coi.</l>
                <l xml:id="d001l8502" n="8061">Or et argent en prist, si fist mot grant besloi.</l>
                <l xml:id="d001l8503" n="8062">Altresi fist Judas, ce sa ge bien et croi:</l>
                <l xml:id="d001l8504" n="8063">son compeignon vendi as Judeus de la loi;</l>
                <l xml:id="d001l8505" n="8064">il reconut son tort, si se pendi par soi.</l>
                <l xml:id="d001l8506" n="8065">Ahi, beaus niés Rollant, qel damage ai de toi</l>
                <l xml:id="d001l8507" n="8066">et des altres barons qi erent de ta foi!</l>
                <l xml:id="d001l8508" n="8067">Del servise Deu faire estoient en esfroi."</l>
                <l xml:id="d001l8509" n="8068">Lors dist a ses barons: "Sa parole a desroi.</l>
                <l xml:id="d001l8510" n="8069">Des qel mort doit morir? Baron, jugez le moi!"</l>
                <lb/>
                <lb/>
                <lb/>
                <p xml:id="d001l8511" style="font-weight:bold" n="">CCCCXLI</p>
                <lb/>
                <l xml:id="d001l8512" n="8070">"Seignor, ce dist le rois, por Dé vos vel proier,</l>
                <l xml:id="d001l8513" n="8071">de la plus aspreme mort qe vos sarez juger</l>
                <l xml:id="d001l8514" n="8072">le me faites morir, ge ne vel plus targer."</l>
                <l xml:id="d001l8515" n="8073">Aprés lo roi parla danz Girarz au vis fier,</l>
                <l xml:id="d001l8516" n="8074">li sire de Vïene qi fu oncle Oliver:</l>
                <l xml:id="d001l8517" n="8075">"Per ma foi, enperere, ben vos sai conseillier:</l>
                <l xml:id="d001l8518" n="8076">mot sunt longes vos terres et larges por chercher.</l>
                <p xml:id="d001l8519" n="">... ... ...</p>
                <l xml:id="d001l8520" n="8077">et puis mener a pié com un ors lïemer</l>
                <l xml:id="d001l8521" n="8078">et batre de coriges por son cors angoiser.</l>
                <l xml:id="d001l8522" n="8079">Et quant venra lo soir, q'il devra herberger,</l>
                <l xml:id="d001l8523" n="8080">uns des membres li faites a l'ostel ostager;</l>
                <l xml:id="d001l8524" n="8081">per un et un li faites chascune noit trencher;</l>
                <l xml:id="d001l8525" n="8082">por l'escot q'il dovra se li faites laisser.</l>
                <l xml:id="d001l8526" n="8083">- Baron, dist l'emperere, ci a jugiment fier,</l>
                <l xml:id="d001l8527" n="8084">mais je ne le vel pas si longes respirer.</l>
                <l xml:id="d001l8528" n="8085">Tant com il vivra plus, ne qit jamais menger,</l>
                <l xml:id="d001l8529" n="8086">car trestoz mes amis vel de son cors vengier."</l>
                <lb/>
                <lb/>
                <lb/>
                <p xml:id="d001l8530" style="font-weight:bold" n="">CCCCXLII</p>
                <lb/>
                <l xml:id="d001l8531" n="8087">"Par ma foi, enperere, dist Bone al cor vaillant,</l>
                <l xml:id="d001l8532" n="8088">je vos ensegnerai un juïse pesant:</l>
                <l xml:id="d001l8533" n="8089">comandez a vo homes tost et isnelamant</l>
                <l xml:id="d001l8534" n="8090">de verz albes espines a faire un feu ardant,</l>
                <l xml:id="d001l8535" n="8091">puis i faites jeter le gloton sosduiant</l>
                <l xml:id="d001l8536" n="8092">et environ lui soient trestot vostre serjant.</l>
                <l xml:id="d001l8537" n="8093">- Per ma foi, dist li rois, ci a mot fort tormant;</l>
                <l xml:id="d001l8538" n="8094">l'armë en partira par merveillos sanblant.</l>
                <l xml:id="d001l8539" n="8095">Icestui prendron nos se ne trovons plus grant."</l>
                <lb/>
                <lb/>
                <lb/>
                <p xml:id="d001l8540" style="font-weight:bold" n="">CCCCXLIII</p>
                <lb/>
                <l xml:id="d001l8541" n="8096">"Par ma foi, enperere, dist li cons Salemons,</l>
                <l xml:id="d001l8542" n="8097">uns plus aspre juïse par tens vos eslirons:</l>
                <l xml:id="d001l8543" n="8098">or faites jejuner tres ors et deus lions;</l>
                <l xml:id="d001l8544" n="8099">al terc jor si lor soit delivrez le glotons;</l>
                <l xml:id="d001l8545" n="8100">toz nuz soit despoillez ses cors et sa fazons.</l>
                <l xml:id="d001l8546" n="8101">Lors ert fait de son cors si grant destrucions,</l>
                <l xml:id="d001l8547" n="8102">devorer lo vesroiz par mil devisions;</l>
                <l xml:id="d001l8548" n="8103">ne remanra entres cuirs ne os ne brohons,</l>
                <l xml:id="d001l8549" n="8104">car ensi doit ou faire des tes traitor felons.</l>
                <l xml:id="d001l8550" n="8105">- Seignor, ce dist li rois, ce me sanble raisons,</l>
                <l xml:id="d001l8551" n="8106">mais je n'ai pas corage qe plus lo respitons."</l>
                <lb/>
                <lb/>
                <lb/>
                <p xml:id="d001l8552" style="font-weight:bold" n="">CCCCXLIV</p>
                <lb/>
                <l xml:id="d001l8553" n="8107">Aprés parla Ogier, li bers al cor vasal:</l>
                <l xml:id="d001l8554" n="8108">"Fere destruccion vus sai del desloial.</l>
                <l xml:id="d001l8555" n="8109">Sire, faites lo metre en cele tor aval,</l>
                <l xml:id="d001l8556" n="8110">ne jor ne nuit n'i ait solauz ne nul ostal</l>
                <l xml:id="d001l8557" n="8111">fors qe sol la vermine qi istra del terral</l>
                <l xml:id="d001l8558" n="8112">tot environ son cors. Ben ert parti igal.</l>
                <l xml:id="d001l8559" n="8113">Ja n'i menjust de pein par nul home carnal.</l>
                <l xml:id="d001l8560" n="8114">Quant venra al terç jor, asez i avra mal;</l>
                <l xml:id="d001l8561" n="8115">toz i morra de feim, sofrira grant traval.</l>
                <l xml:id="d001l8562" n="8116">Lors le feroiz fors traire el palais principal,</l>
                <l xml:id="d001l8563" n="8117">se li aparolt on lo menger comunal,</l>
                <l xml:id="d001l8564" n="8118">si soit ben conreez de poivrë et de sal,</l>
                <l xml:id="d001l8565" n="8119">ne ja ne vin ne aive n'i ait qe plein meral.</l>
                <l xml:id="d001l8566" n="8120">Donqes mosra de soi et d'angoisse mortal</l>
                <l xml:id="d001l8567" n="8121">ensi com fist Rollant lo quns en Renceval.</l>
                <l xml:id="d001l8568" n="8122">- A! Deus, ce dist li rois, qel esgart de vasal!</l>
                <l xml:id="d001l8569" n="8123">Mais je nel vel oimais qe je li prist ostal."</l>
                <lb/>
                <lb/>
                <lb/>
                <p xml:id="d001l8570" style="font-weight:bold" n="">CCCCXLV</p>
                <lb/>
                <l xml:id="d001l8571" n="8124">"Droiz enperere, dist Neme li Baiver,</l>
                <l xml:id="d001l8572" n="8125">un fier joïse vos sai a enseigner:</l>
                <l xml:id="d001l8573" n="8126">faites lo, sire, trestot vif eschorcer</l>
                <l xml:id="d001l8574" n="8127">et lo cuir en alt pendre, lo cors asoleller.</l>
                <l xml:id="d001l8575" n="8128">De mel lo faites oindre et devant et derier;</l>
                <l xml:id="d001l8576" n="8129">aprés lo faites, sire, a set chevres lechier.</l>
                <l xml:id="d001l8577" n="8130">Lors lo vesrez destroit et forment fresceller</l>
                <l xml:id="d001l8578" n="8131">et por la grant angoisse toz les denz reqigner.</l>
                <l xml:id="d001l8579" n="8132">Ja de plus aspre mort nel pöez justisier.</l>
                <l xml:id="d001l8580" n="8133">- Per foi, dist Karlemeine, bien fait a otrïer!</l>
                <l xml:id="d001l8581" n="8134">Icestui ferons nos se no trovons plus fers.</l>
                <l xml:id="d001l8582" n="8135">- Droiz enperere, dist li cons Otoier,</l>
                <l xml:id="d001l8583" n="8136">ja n’e ce mie cor seinz a deviser.</l>
                <l xml:id="d001l8584" n="8137">Se faites ce qe vos sai ensegner,</l>
                <l xml:id="d001l8585" n="8138">nus hon de char ne poet meus deviser.</l>
                <l xml:id="d001l8586" n="8139">Icil traitor me faites amener;</l>
                <l xml:id="d001l8587" n="8140">qatre chivaus m’i faites anseler,</l>
                <l xml:id="d001l8588" n="8141">les plus coranz qe l’ons posra trover,</l>
                <l xml:id="d001l8589" n="8142">et per desus un pautoner monter;</l>
                <l xml:id="d001l8590" n="8143">portent coreges por lor meus esfreer.</l>
                <l xml:id="d001l8591" n="8144">Les poinz li faites et lïer et serer</l>
                <l xml:id="d001l8592" n="8145">et puis as cöes des chevaus bien nöer.</l>
                <l xml:id="d001l8593" n="8146">Lors vesrez vos son cors tot dessirer.</l>
                <l xml:id="d001l8594" n="8147">- Certes, dist Karlles, nel doit ou refuser!</l>
                <l xml:id="d001l8595" n="8148">Ja ert ciz faiz compliz sanz demorer."</l>
                <lb/>
                <lb/>
                <lb/>
                <p xml:id="d001l8596" style="font-weight:bold" n="">CCCCXLVI</p>
                <lb/>
                <l xml:id="d001l8597" n="8149">"Seignor, dist Karles, Franc chevalier loial,</l>
                <l xml:id="d001l8598" n="8150">li jugement soient tot par igal.</l>
                <l xml:id="d001l8599" n="8151">Cestui prendrons, car je n’i voi plus mal.</l>
                <l xml:id="d001l8600" n="8152">Or i pasra qi a tirant chival!</l>
                <l xml:id="d001l8601" n="8153">Alez monter, mi duc et mi vasal,</l>
                <l xml:id="d001l8602" n="8154">issons nos en la fors en cel igal,</l>
                <l xml:id="d001l8603" n="8155">se li ferons son juïse mortal.</l>
                <l xml:id="d001l8604" n="8156">De son servise recevra batistal."</l>
                <l xml:id="d001l8605" n="8157">Guenelon prenent prevost et seneschal;</l>
                <l xml:id="d001l8606" n="8158">fors de la vile lo menent comunal.</l>
                <lb/>
                <lb/>
                <lb/>
                <p xml:id="d001l8607" style="font-weight:bold" n="">CCCCXLVII</p>
                <lb/>
                <l xml:id="d001l8608" n="8159">Li baron montent, si ont le cri levé,</l>
                <l xml:id="d001l8609" n="8160">Karles meïsme sor un mulet monté.</l>
                <l xml:id="d001l8610" n="8161">Et li borzois qi mot l’ont desiré</l>
                <l xml:id="d001l8611" n="8162">chascuns fait joie, les dames a lor tré,</l>
                <l xml:id="d001l8612" n="8163">de la venjance lor seignor naturé.</l>
                <l xml:id="d001l8613" n="8164">Guenelont ont de la vile jeté;</l>
                <l xml:id="d001l8614" n="8165">fors de la presse en sunt aval alé.</l>
                <l xml:id="d001l8615" n="8166">Iloqes sunt li cheval apresté.</l>
                <l xml:id="d001l8616" n="8167">Per cel marché qe Guene ot achevé....</l>
                <l xml:id="d001l8617" n="8168">Sor chascun ot un paotoner monté;</l>
                <l xml:id="d001l8618" n="8169">lo traitor ont as cöes bien nöé,</l>
                <l xml:id="d001l8619" n="8170">mot durement et lïé et serré.</l>
                <l xml:id="d001l8620" n="8171">Li pautoner furent tot enragé;</l>
                <l xml:id="d001l8621" n="8172">chascuns fiert bien son cheval abrivé.</l>
                <l xml:id="d001l8622" n="8173">Trestot ont Guene destruit et devoré.</l>
                <l xml:id="d001l8623" n="8174">En poi de terme l’ont tot decipliné.</l>
                <l xml:id="d001l8624" n="8175">A la persone li ont toz escrïé:</l>
                <l xml:id="d001l8625" n="8176">"Cuvert traitor, or avez comparé</l>
                <l xml:id="d001l8626" n="8177">la traïson qe vos avez mené,</l>
                <l xml:id="d001l8627" n="8178">la male foi qe vos a vos avez porté</l>
                <l xml:id="d001l8628" n="8179">as doce pers qi mort furent geté,</l>
                <l xml:id="d001l8629" n="8180">et por le mal qe vus avez pensé</l>
                <l xml:id="d001l8630" n="8181">sera plus vil tot vostre parenté!"</l>
                <l xml:id="d001l8631" n="8182">Teus n’en sot mot qi en a plus ploré.</l>
                <lb/>
                <lb/>
                <lb/>
                <p xml:id="d001l8632" style="font-weight:bold" n="">CCCCXLVIII</p>
                <lb/>
                <l xml:id="d001l8633" n="8183">"Baron, dist Karles, or ai quenque je vel,</l>
                <l xml:id="d001l8634" n="8184">quant cil est morz qi m’a tolu l’orguel</l>
                <l xml:id="d001l8635" n="8185">Rollant le conte, par che repousser suel;</l>
                <l xml:id="d001l8636" n="8186">les doze pers a mis en mal esuel.</l>
                <l xml:id="d001l8637" n="8187">Tant com je vive, nel vesrai mas itel:</l>
                <l xml:id="d001l8638" n="8188">per als conquis je Rome, Valence et Morel,</l>
                <l xml:id="d001l8639" n="8189">Palernes lonz jus q’el Val de Siduel."</l>
                <lb/>
                <lb/>
                <lb/>
                <p xml:id="d001l8640" style="font-weight:bold" n="">CCCCXLIX</p>
                <lb/>
                <l xml:id="d001l8641" n="8190">Quant Karles fu en la sale montez,</l>
                <l xml:id="d001l8642" n="8191">aprés ice qe il fu retornez</l>
                <l xml:id="d001l8643" n="8192">de Guenellon, qi si fu tormentez,</l>
                <l xml:id="d001l8644" n="8193">toz ses barons a devant lui mandez.</l>
                <l xml:id="d001l8645" n="8194">Mot belement les a araisonez</l>
                <l xml:id="d001l8646" n="8195">et doucement les a toz acolez.</l>
                <l xml:id="d001l8647" n="8196">Congié demandent et il lor a donez.</l>
                <l xml:id="d001l8648" n="8197">Li rois sospire, de Rollant s’est membrez;</l>
                <l xml:id="d001l8649" n="8198">et cil s’en tornent, s’avalent les degrez.</l>
                <l xml:id="d001l8650" n="8199">Et Charlle remest dolanz et abosmez.</l>
                <l xml:id="d001l8651" n="8200">De cest romein nus n’en seit plus cantez.</l>
                <l xml:id="d001l8652" n="8201">Cil vus beneïe qi’n la crois fu penez</l>
                <l xml:id="d001l8653" n="8202">et au terz jor de mort resuscitez.</l>
                <p xml:id="d001l8654" n="">DEO GRACIAS AMEN</p>
                <lb/>
                <p xml:id="d001l8655" n="">EXPLICIT RONCISVALI E DE ROLLANT E D'OLIVER E DE AUDE.</p>
                <lb/>
            </div1>
        </body>
        <back>
            <div type="edizione">
                The text is searchable by the search engine, but not readable in its entirety for copyright reasons
            </div>
            <div type="modifiche all'edizione"><p>Modifiche all’edizione &lt;i&gt;La Chanson de Roland - The Song of Roland: The French Corpus&lt;/i&gt;,
                Joseph J. Duggan general editor; Karen Akiyama et al., Brepols, Turnhout, 2005, 3 voll.&lt;br/&gt;&lt;br/&gt;a cura
                di Francesca Gambino&lt;br/&gt;&lt;br/&gt;Il verso 7390 è in realtà il 7391, per un errore dell'editore. Abbiamo dunque
                provveduto a cambiare la numerazione dei versi a partire da questo punto.&lt;br/&gt;
            </p></div>
        </back>
    </text>
</TEI>
